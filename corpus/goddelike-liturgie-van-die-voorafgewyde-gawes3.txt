                                           1


                           DIE GODDELIKE LITURGIE
                        VAN DIE VOORAFGEWYDE GAWES

Die Heilige Deure is oop. Die priester en diaken maak drie neerbuiginge voor die
Heilige Tafel en soen dit. Die priester soen ook die Kruis en die Evangelieboek. Die
diaken gaan na sy plek voor die Deure.

        DIE BEGIN VAN DIE LITURGIE VAN DIE VOORAFGEWYDE GAWES

Diaken*       Seën, Meester.

Die priester maak 'n kruisteken met die Evangelieboek oor die Antimension en sê:

Priester      Geseënd is die Koninkryk van die Vader en van die Seun en van die
              Heilige Gees; nou en altyd en tot in ewigheid.

Volk          Amen.

So neem die Vespers 'n aanvang.

Leser         Kom, laat ons aanbid en neerval voor God, ons Koning.
              Kom, laat ons aanbid en neerval voor Christus God, ons Koning.
              Kom, laat ons aanbid en neerval voor Christus self, ons Koning en
              God.

Die diaken gaan die altaar deur die suidelike deur binne en maak die Heilige Deure
toe.
Terwyl die Psalm gelees word, bid die priester die 5de, 6de en 7de Liggebede, soos
aan die einde van hierdie publikasie aangedui.

                                      Psalm 103
Leser
Loof die Here, o my siel. O Here my God, U is baie groot. U het U met lof en luister
beklee, U wat U omhul met lig soos met 'n kleed, wat die hemel soos 'n tent uitspan.
Wat sy solders met waters bedek, wat van die wolke sy wa maak, wat wandel op die
vleuels van die winde. Wat sy engele geeste maak, en sy dienaars 'n vuurvlam. Wat
die aarde op sy fondament vestig: dit sal vir ewig nie wankel nie. Die diepte, soos 'n
kleed, is sy bedekking, die waters sal staan op die berge. Van u dreiging sal dit vlug;
vir die stem van u donder sal dit skrik. Dit styg op na die berge, en daal neer na die
laagtes, na die plek wat U daarvoor vasgestel het. 'n Grens het U gestel waaroor dit
nie mag gaan nie, en dit sal nie teruggaan om die aarde te oordek nie. Dit is U wat
fonteine uitstuur in die bergklowe, die waters sal tussen die berge deur loop. Hulle
sal al die diere van die veld laat drink, die wilde esels sal hulle dors daarmee les. By
hulle sal die voëls van die hemel nes maak; tussen die rotse uit sal hulle die stem
laat hoor. Hy laat die berge drink uit sy solders, die aarde sal versadig word met die
vrug van u werke. Hy laat gras uitspruit vir die beeste, en groenigheid tot diens van
die mens, om brood uit die aarde voort te bring; en wyn maak die hart van die mens
bly, om sy gesig vrolik te maak met olie; en brood versterk die hart van die mens.
Die bome van die vlakte sal versadig wees, die seders van Libanon wat U geplant
                                            2


het. Daar sal die mossies nes maak; die huis van die reier troon oor hulle uit. Die
hoë berge is 'n toevlug vir die herte en die rots vir die dassies. Hy het die maan
gemaak vir vaste tye; die son ken sy tyd om onder te gaan. U het die duisternis
daargestel en dit was nag, waartydens al die wilde diere van die bos sal rondloop;
jong leeus wat brul om prooi, en om hul voedsel by God te soek. Die son kom op, en
hulle kom bymekaar en sal in hulle lêplekke gaan slaap. Die mens sal uitgaan na sy
werk, en na sy arbeid tot die aand toe. Hoe groot is u werke, Here. U het hulle almal
met wysheid gemaak; die aarde is vol van u skeppinge. So ook hierdie groot en wye
see, waar daar ontelbare kruipende dinge is, diere klein en groot. Daar vaar die
skepe en is daar hierdie draak wat U gemaak het om daarin te speel. Hulle almal
wag op U, om hulle voedsel te gee op die regte tyd. Wanneer U dit vir hulle gee, sal
hulle dit bymekaarmaak.
Wanneer U u hand oopmaak, sal hulle almal met die goeie gevul word. Wanneer U u
aangesig afkeer, sal hulle verskrik raak. U sal hulle asem wegneem, en hulle sal
beswyk, en terugkeer tot hul stof. U sal u Gees uitstuur en hulle sal geskape word,
en U sal die aangesig van die aarde nuut maak. Laat die heerlikheid van die Here vir
ewig wees; die Here sal Hom in sy werke verheug; Hy wat die aarde aankyk en dit
laat bewe, Hy wat die berge aanraak en hulle rook. Ek sal sing tot die Here solank ek
lewe, ek sal psalmsing tot my God solank ek daar is. Mag my oordenking Hom
welgevallig wees, en ek sal my in die Here verbly. Mag die sondaars, en die
wettelose van die aarde verdwyn, sodat hulle nie meer sal bestaan nie. Loof die
Here, o my siel.
En weer:
Die son ken sy tyd om onder te gaan. U het die duisternis daargestel en dit was nag.
Hoe groot is u werke, Here. U het hulle almal met wysheid gemaak.
Eer aan die Vader en aan die Seun en aan die Heilige Gees, nou en altyd en tot in
ewigheid. Amen.
Halleluja. Halleluja. Halleluja. Eer aan U, o God.
Halleluja. Halleluja. Halleluja. Eer aan U, o God.
Halleluja. Halleluja. Halleluja. Eer aan U, o God.

By die voltooiing van die Psalm, buig die diaken na die priester en verlaat hy die
Heiligdom deur die noordelike deur.

                                     Vredeslitanie

Diaken*       Laat ons in vrede bid tot die Heer.

Volk          Here, ontferm U.. (en so na elke bede)

Diaken*       Om die vrede van bo en die redding van ons siele, laat ons bid tot die
              Heer.
              Om die vrede van bo en die redding van ons siele, laat ons bid tot die
              Heer.
              Om vrede vir die hele wêreld, die welsyn van die heilige Kerke van
              God, en die eenheid van almal, laat ons bid tot die Heer.
              Vir hierdie heilige Huis, en vir hulle wat dit met geloof, eerbied en die
                                           3


             vrees van God betree, laat ons bid tot die Heer.
             Vir die toegewyde, Ortodokse Christene, laat ons bid tot die Heer.
             Vir ons vader, pous en patriarg N., vir ons aartsbiskop en herder N., vir
             die eerbiedwaardige priesterskap, die diakonaat in Christus, vir alle
             geestelikes en die hele volk, laat ons bid tot die Heer.
             Vir die mense van ons land, en vir alle owerhede en magte wat oor ons
             gestel is, laat ons bid tot die Heer.
             Vir hierdie patriargaat en hierdie heilige bisdom, vir alle stede en dorpe,
             en vir die gelowiges wat daar woon, laat ons bid tot die Heer.
             Vir gunstige weer, ‘n oorvloedige opbrengs van die aarde, en tye van
             vrede, laat ons bid tot die Heer.
             Vir reisigers op land, see en in die lug, vir hulle wat siek is en hulle wat
             ly, vir gevangenes en hul verlossing, laat ons bid tot die Heer.
             Om ons bevryding van alle verdrukking, toorn, gevaar en nood, laat
             ons bid tot die Heer.
             Help ons, red ons, ontferm U oor ons en bewaar ons, o God, deur u
             genade.
             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester (1ste Liggebed in ‘n gedempte toon):

             O Here, medelydend en barmhartig, lankmoedig en vol ontferming,
             hoor ons gebed, en let op die stem van ons smeking. Bewerk vir ons 'n
             teken ten goede. Lei ons op u weg, om in u waarheid te wandel. Maak
             ons harte bly om u heilige Naam te vrees, want U is groot en doen
             wonders. U alleen is God, en daar is niemand soos U onder die gode
             nie, Here: kragtig in barmhartigheid, en edel in mag, om almal wat op u
             heilige Naam hoop te help en te vertroos en te red.
(hardop)     Want U kom toe alle heerlikheid, eer en aanbidding, Vader, Seun en
             Heilige Gees, nou en altyd en tot in ewigheid.

Volk         Amen.

             Here, onterm U. Here, ontferm U. Here, ontferm U.
             Eer aan die Vader en aan die Seun en aan die Heilige Gees,

Leser        Nou en altyd en tot in ewigheid. Amen.

Die leser lees die eerste stasis van die Kathisma: die Psalms van die dag. Tydens
die lees van die eerste stasis, word die Gawes voorberei, soos aangedui ná die
Psalms wat hier volg.
                                          4


                                  Psalm 119

In my benoudheid het ek die Here aangeroep,
       en Hy het my verhoor.
O Here, red my siel van onregverdige lippe,
       en van ‘n bedrieglike tong.
Wat moet jou gegee word en wat vir jou daaraan toevoeg word,
       vir ‘n bedrieglike tong?
Skerpgemaakte pyle van 'n held
       saam met gloeiende kole uit die woestyn.
Wee my dat my bywonerskap verleng is;
       ek het my tent by die tente van Kedar opgeslaan.
My siel was lank ‘n bywoner;
       met die wat vrede haat was ek vredeliewend.
Wanneer ek met hulle gepraat het,
       het hulle sonder rede die stryd teen my gevoer.

                                  Psalm 120

Ek het my oë na die berge opgeslaan,
          vanwaar my hulp kom.
My hulp is van die Here
          wat hemel en aarde gemaak het.
Laat jou voet nie wankel nie;
          en jou Bewaarder sal nie sluimer nie.
Kyk, die Bewaarder van Israel
          sal nie sluimer of slaap nie.
Die Here sal jou bewaar,
          die Here is jou beskutting aan jou regterhand.
Die son sal jou bedags nie steek nie,
          die maan ook nie by nag nie.
Die Here sal jou bewaar van elke onheil;
          die Here sal jou siel bewaar.
Die Here sal jou uitgang bewaar,
          en jou ingang, van nou af tot in ewigheid.

                                  Psalm 121

Ek was bly toe hulle vir my gesê het:
      Laat ons na die huis van die Here gaan!
Ons voete het in jou voorhowe gestaan, o Jerusalem.
      Jerusalem wat gebou is as 'n stad waaraan die inwoners saam ‘n aandeel het.
Daarheen het die stamme opgetrek, die stamme van die Heer,
      as 'n getuienis vir Israel om die Naam van die Here te loof.
Want daar staan setels vir die gereg,
      setels vir die huis van Dawid.
Bid om die vrede van Jerusalem;
      mag daar voorspoed wees vir hulle wat jou liefhet.
Mag daar vrede wees in jou leërmag
      en voorspoed in jou vestings.
                                                     5


Ter wille van my broers en my naaste
       het ek vrede aangaande jou gespreek.
Ter wille van die huis van die Here onse God
       het ek die goeie vir jou gesoek.

                                           Psalm 122

Ek het my oë opgeslaan
       tot U wat in die hemel woon.
Kyk, soos die oë van die knegte is op die hande van hul meesters,
       soos die oë van ‘n diensmaagd is op die hande van haar meesteres,
so is ons oë op die Here ons God,
       totdat Hy Hom oor ons ontferm.
Ontferm U oor ons, o Here, ontferm U oor ons,
       want ons is meer as versadig van veragting,
meer as versadig is ons siel;
       laat daar smaad wees vir hulle wat gedy en veragting vir die trotsaards.

                                           Psalm 123

As die Here nie onder ons was nie - laat Israel dit sê-
       as die Here nie onder ons was toe die mense teen ons opgestaan het,
dan het hulle ons lewendig verslind
       toe hulle toorn teen ons ontvlam het;
dan het die waters ons oorstroom,
       het ons siel deur die stroom gegaan;
dan het ons siel deur die onweerstaanbare stroom gegaan.
       Geloofd sy die Here wat ons aan hulle tande nie as prooi oorgegee het nie.
Ons siel het vrygeraak soos 'n voël uit die strik van die voëlvangers;
       die strik is gebreek, en ons, ons het vrygeraak.
Ons hulp is in die Naam van die Here
       wat hemel en aarde gemaak het.

Die diaken buig na die priester en verlaat die Heiligdom deur die noordelike deur en
gaan staan op sy plek voor die Heilige Deure.


                                   VOORBEREIDING VAN DIE GAWES
                        (Vind plaas tydens die voorafgaande kathisma)

Die priester MAAK TWEE GROOT NEEBUIGINGE voor die Heilige Tafel en VOU
die ANTIMENSION OOP. Hy (as daar 'n Diaken is, word dit deur die diaken gedoen)
kry die PATEEN, en plaas dit op die Antimension. Dan neem hy die voorafgewyde
LAM uit die tabernakel en lê Dit met die grootste eerbied OP die PATEEN, SEËL NA
BO. Die priester en die diaken maak 'n GROOT NEERBUIGING.
-------------------------------------------------------------------------------------------------------------

Aan die einde van die Psalmstasis sê die leser:

                 Eer aan die Vader en aan die Seun en aan die Heilige Gees,
                                          6



Volk         nou en altyd en tot in ewigheid. Amen.

             Halleluja, Halleluja, Halleluja. Eer aan U, o God.
             Halleluja, Halleluja, Halleluja. Eer aan U, o God.
             Halleluja, Halleluja, Halleluja. Eer aan U, o God.

                                    Klein litanie

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester (2de Liggebed in ‘n gedempte toon):

             Here, bestraf ons nie in u toorn nie, tugtig ons nie in u woede nie, maar
             handel met ons volgens u goedertierenheid, o geneesheer en heler
             van ons siele. Lei ons na die hawe van u wil. Verlig die oë van ons
             harte tot die kennis van u waarheid, en gee dat ons die res van die dag
             en ons hele lewe in vrede en sonder sonde mag deurbring, deur die
             gebede van die Theotokos en al die Heiliges.


(hardop)     Want aan U behoort die mag, en aan U behoort die koninkryk en die
             krag en die heerlikheid: aan die Vader en die Seun en die Heilige
             Gees, nou en altyd en tot in ewigheid.

Volk         Amen.

             Here, ontferm U. Here, ontferm U. Here, ontferm U.
             Eer aan die Vader en aan die Seun en aan die Heilige Gees.

Leser:       Nou en altyd en tot in ewigheid.

Die diaken gaan die Heiligdom deur die suidelike deur binne. Terwyl die volgende
Psalms gelees word, maak die priester en diaken TWEE GROOT NEERBUIGINGE
voor die Heilige Tafel. Die priester neem die WIEROOKVAT op terwyl die diaken 'n
kers opneem. Die priester BEWIEROOK DIE HEILIGE TAFEL drie maal reg rondom
                                         7


met die diaken wat teenoor hom om die Heilige Tafel beweeg. Ná die derde
bewieroking om die Heilige Tafel oorhandig die priester die wierookvat, en die diaken
die kers, aan die altaardienaar. Die priester en diaken maak dan EEN GROOT
NEERBUIGING voor die Heilige Tafel. Die leser lees die volgende stasis van die
Kathisma.

                                     Psalm 124

Die wat op die Here vertrou, is soos die berg Sion;
      hy wat in Jersualem woon, sal vir ewig nie wankel nie.
Rondom haar is berge;
      en die Here is rondom sy volk van nou af tot in ewigheid.
Want die Here sal nie die septer van sondaars toelaat op die erfdeel van die
regverdiges nie,
      sodat die regverdiges hulle hande nie sal uitsteek na onreg nie.
O Here, doen goed aan die goeies
      en aan die wat opreg van hart is.
Maar die wat langs krom paaie wegdraai,
      sal die Here saam met die werkers van ongeregtigheid wegvoer. Vrede oor
      Israel!

                                     Psalm 125

Toe die Here die gevangenskap van Sion ongedaan gemaak het,
       het ons geword soos die wat vertroos is.
Toe is ons mond gevul met vreugde,
       en ons tong met gejubel.
Dan sal hulle onder die heidene sê: “Die Here het groot dinge aan hulle gedoen.”
       Die Here het groot dinge aan ons gedoen: ons was bly.
O Here, verander ons gevangenskap soos waterstrome in die Suidland.
       Die wat met trane saai, sal met gejubel maai.
Hulle het uitgegaan en geween, terwyl hulle hul saadkorrels strooi;
       hulle sal sekerlik kom met gejubel en hul gerwe dra.

                                        Psalm 126

As die Here die huis nie bou nie, tevergeefs werk dié wat daaraan bou.
        As die Here die stad nie bewaar nie, tevergeefs waak die wagter.
Tevergeefs dat julle vroeg opstaan; julle staan op nadat julle gaan sit het,
        julle wat die brood van smart eet, terwyl Hy slaap aan sy geliefdes gee.
Kyk, seuns is 'n erfdeel van die Here;
        die vrug van die moederskoot is 'n beloning.
Soos pyle in die hand van 'n held,
        so is die seuns van die uitgestotenes.
Salig is die man wat sy verlange deur hulle gevul het.
        Hulle sal nie beskaamd staan as hulle met die vyande in die poorte spreek
        nie.
                                          8


                                     Psalm 127

Welgesluksalig is almal wat die Here vrees,
       wat in sy weë wandel.
Die vrug van jou arbeid sal jy geniet,
       geseënd is jy, en dit sal met jou goed gaan.
Jou vrou is soos ‘n vrugbare wingerdstok op die mure van jou huis,
       en jou seuns soos olyfboomspruite rondom jou tafel.
Kyk, so sal die man geseën word
       wat die Here vrees.
Mag die Here jou seën uit Sion,
       en mag jy al die goeie dinge van Jerusalem aanskou, al die dae van jou lewe,
en mag jy jou kindskinders aanskou.
       Vrede vir Israel.

                                     Psalm 128

Dikwels het hulle die stryd teen my gevoer van my jeug af
       - laat Israel dit sê-
Dikwels het hulle die stryd teen my gevoer van my jeug af;
       tog het hulle my nie oorwin nie.
Die sondaars het op my rug gehamer,
       hulle het hul ongeregtigheid verleng.
Die Here is regverdig;
       Hy het die nekke van die sondaars afgekap.
Laat hulle beskaamd staan en agteruitwyk,
       almal wat Sion haat.
Laat hulle word soos gras op die dakke wat verdor
       voordat dit uitgetrek word,
waarmee die maaier sy hand
       en die gerwebinder sy boesem nie vul nie.
En die wat verbygaan, het nie gesê nie: Die seën van die Here oor julle,
       ons het julle in die Naam van die Here geseën.

Die diaken buig na die priester en verlaat die Heiligdom deur die noordelike deur en
gaan staan op sy plek voor die Heilige Deure.

Leser        Eer aan die Vader en aan die Seun en aan die Heilige Gees.

Volk         nou en altyd en tot in ewigheid. Amen.

             Halleluja, Halleluja, Halleluja. Eer aan U, o God.
             Halleluja, Halleluja, Halleluja. Eer aan U, o God.
             Halleluja, Halleluja, Halleluja. Eer aan U, o God.

                                    Klein litanie

Diaken*      Laat ons keer op keer in vrede bid tot die Heer.

Volk         Here, ontferm U.
                                         9



Diaken*      Help ons, red ons, ontferm U oor ons en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester: (3de Liggebed in ‘n gedempte toon)

             Here, ons God, dink aan ons, u sondige en nuttelose dienaars,
             wanneer ons u heilige Naam aanroep, en beskaam ons nie in die
             verwagting op u barmhartigheid nie, maar skenk ons, Here, genadiglik
             alles wat ons vra wat vir ons tot heil sal wees en ag ons waardig om U
             met ons hele hart lief te hê en te vrees, en om in alles u wil te doen.
(hardop)     Want U is 'n goeie en mensliewende God, en tot U stuur ons die lof
             omhoog, tot die Vader en die Seun en die Heilige Gees, nou en altyd
             en tot in ewigheid.

Volk         Amen.

             Here, ontferm U. Here, ontferm U. Here, ontferm U.
             Eer aan die Vader en aan die Seun en aan die Heilige Gees.

Leser:       Nou en altyd en tot in ewigheid.


___________________________________________________________________

Die diaken gaan die Heiligdom deur die suidelike deur binne. Terwyl die volgende
Psalms gelees word, maak die priester en diaken TWEE GROOT NEERBUIGINGE
voor die Heilige Tafel. Die priester neem die wierookvat op terwyl die diaken 'n kers
opneem. Die priester BEWIEROOK DIE GAWES VOORTDUREND. Wanneer die
leser kom by "Staan op na u rusplek, Here, U en die ark van u heiligheid." (Ps.
131:7), gee die priester die wierookvat aan die diaken.
___________________________________________________________________

Die leser lees die volgende stasis van die Kathisma.


                                     Psalm 129

Uit die dieptes het ek U aangeroep, Here.
        Here, hoor my stem. Laat u ore let op die stem van my smeking.
                                         10


As U, Here, ongeregtighede in gedagte hou, Here, wie sal bestaan?
      Want by U is daar versoening.
Om u Naams ontwil het ek op U gewag, Here;
      my siel het gewag op u woord, my siel het gehoop op die Here.
Vanaf die oggendwaak tot die nag,
      vanaf die oggendwaak, laat Israel op die Here vertrou.
Want by die Here is die barmhartigheid, en by Hom is daar veel verlossing.
      En Hy sal Israel verlos van al sy ongeregtighede.

                                     Psalm 130

O Here, my hart is nie verhef en my oë nie opgerig nie;
       ook het ek nie gewandel in dinge wat vir my te groot en wonderbaar is nie.
As ek my nie verneder het nie, maar my siel verhef het,
       soos 'n gespeende kind by sy moeder, so sou U my siel vergeld.
Laat Israel op die Here wag,
       van nou af tot in ewigheid.

                                     Psalm 131

O Here, dink aan Dawid,
       en aan al sy sagmoedigheid;
dat hy aan die Here gesweer het,
       ‘n gelofte gedoen het aan die God van Jakob:
Ek sal nie ingaan in die tent van my woning
       of klim op die bed wat vir my gesprei is nie;
ek sal my oë geen slaap en my ooglede geen sluimering gun nie,
       en my slape geen rus nie.
totdat ek 'n plek vind vir die Here,
        'n woning vir die God van Jakob.
 Kyk, ons het daarvan gehoor in Éfrata;
       ons het dit gevind in die velde van die ruigte.
Ons sal na sy wonings gaan,
       ons sal kniel by die plek waar sy voete gestaan het.
Staan op na u rusplek, Here, U en die ark van u heiligheid!

(Die leser onderbreek die lesing van die Psalm en almal kniel.)

Die priester neem die Pateen waarop die Lam rus en verhef dit bo sy hoof, en die
diaken, met 'n kers in die linkerhand, bewierook die Lam terwyl dit deur die priester
na die Prothesis gedra word. Wanneer die Pateen op die Prothesis geplaas is, neem
die priester weer die wierookvat en bewierook die voorafgewyde Lam drie maal en
gee dan die vat aan die altaardienaar. Almal staan weer op en die leser gaan voort
met die Psalm.
           ___________________________________________________________

Die priester giet WATER EN WYN IN DIE KELK terwyl hy saggies sê: Deur die
gebede van ons heilige vaders, Here Jesus Christus ons God, ontferm U oor ons en
red ons. Amen.
                                          11


Die priester hou dan die Asterisk en die Pateenbedekking oor die wierookvat en
plaas hulle op die Pateen terwyl hy sê: Deur die gebede van ons heilige vaders,
Here Jesus Christus ons God, ontferm U oor ons en red ons. Amen. Net so doen hy
met die Kelkbedekking en die Aer. Wanneer hy die Aer oor die Kelk en die Pateen
geplaas het, plaas hy 'n kers voor die Gawes en bewierook dit met die woorde: Deur
die gebede van ons heilige vaders, Here Jesus Christus ons God, ontferm U oor ons
en red ons. Amen.

Die priester en diaken maak EEN GROOT NEERBUIGING en gaan weer na die
Heilige Tafel terug waar die priester die Antimension opvou en die Evangelieboek
daarop plaas.

          ___________________________________________________________


U priesters sal met geregtigheid beklee word,
        en u heiliges sal bly wees.
Ter wille van Dawid, u kneg,
        wend nie u aangesig van u Gesalfde af nie.
Die Here het aan Dawid gesweer in waarheid, enHy sal dit nie ophef nie:
        Van die vrug van jou liggaam sal Ek op jou troon sit.
As jou seuns my verbond hou en hierdie getuienisse van my wat Ek hulle leer,
        dan sal húlle seuns ook vir ewig op jou troon sit.
Want die Here het Sion uitgekies,
        Hy het dit as woonplek vir Hom gekies:
Dit is my rusplek vir ewig;
        hier sal Ek woon, want Ek het dit gekies.
Sy voedsel sal Ek ryklik seën,
        sy behoeftiges versadig met brood;
Sy priesters sal Ek met heil beklee,
        en sy heiliges sal jubel en bly wees.
Daar sal Ek vir Dawid 'n horing laat uitspruit;
        Ek het vir my gesalfde 'n lamp toeberei.
Ek sal sy vyande met skaamte beklee,
        maar op hom sal my heiligheid bloei.

                                         Psalm 132

Kyk, wat is so goed en wat is so lieflik
        as broers wat eensgesind saamwoon.
Dit is soos olie op die hoof, wat afloop op die baard,
        die baard van Aäron, wat afloop op die soom van sy klere.
Dit is soos die dou van Hermon wat neerdaal op die berge van Sion;
        want daar het die Here die seën gebied, die lewe tot in ewigheid.

                                         Psalm 133

Kyk nou, loof die Here, o alle knegte van die Here,
        wat in die huis van die Here staan, in die voorhowe van die huis van ons God.
Hef julle hande snags op na die heiligdom,
                                          12


      en loof die Here.
Mag die Here jou seën uit Sion,
      Hy wat hemel en aarde gemaak het!

Die diaken buig na die priester en verlaat die Heiligdom deur die noordelike deur en
gaan staan op sy plek voor die Heilige Deure.

Leser        Eer aan die Vader en aan die Seun en aan die Heilige Gees.

Volk         nou en altyd en tot in ewigheid. Amen.

             Halleluja, Halleluja, Halleluja. Eer aan U, o God.
             Halleluja, Halleluja, Halleluja. Eer aan U, o God.
             Halleluja, Halleluja, Halleluja. Eer aan U, o God. O Heer, ons hoop,
             eer aan U.

                                     Klein litanie

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     (4de Liggebed in ‘n gedempte toon)

             U wat deur die heilige Kragte met nimmerswygende gesange en
             onophoudelike lofliedere besing word, vul ons mond met u lof, om u
             heilige Naam te verhef en gee ons 'n aandeel en erfdeel saam met
             almal wat u in waarheid vrees, en wat u gebooie onderhou, deur die
             gebede van die heilige Theotokos en al u Heiliges.
(hardop)     Want U kom toe alle heerlikheid, eer en aanbidding, Vader, Seun en
             Heilige Gees, nou en altyd en tot in ewigheid. Amen.

             By “Heer, ek het U aangeroep”.

Die Aandligpsalms word gesing: Psalms 140, 141, 129 en 116, met die stigiere van
die dag, uit die Triodion en Menologion. Die diaken, of priester, doen die bewieroking
soos gewoonlik, maar sonder 'n prosessie. Die diaken neem die wierookvat, ná hy
                                         13


die seën van die priester gevra het, en begin die bewieroking by die Prothesis. Ná
hy dit bewierook het, beweeg hy tot voor die Heilige Tafel en ná hy die vier kante van
die Heilige Tafel en die Hoë Plek bewierook het, gaan hy by die noordelike deur uit
en bewierook die biskoplike troon drie maal. Ná hy die ikone en die westelike deel
van die kerk bewierook het, beweeg hy in die middelpaadjie van die kerk af en
bewierook die Volk aan die suidelike kant van die kerk, waarna hy omdraai en die
Volk aan die noordelike kant bewierook. Wanneer hy die Solea bereik, bewierook hy
die ikoon van Christus en die Theotokos en gaan die Heiligdom deur die suidelike
deur binne. Hy gaan na die Prothesis en bewierook dit. Hy beweeg dan tot voor die
Heilige Tafel en bewierook die voorkant, die Hoë Plek, die priester (twee maal) en
alle ander mense wat in die Heiligdom teenwoordig is (een maal).

Vóór die Theotokion word die Heilige Deure vir die Klein Intog deur die diaken
geopen.

Psalm 140
Heer, ek het U aangeroep, verhoor my.
Verhoor my, o Heer.
Heer, ek het U aangeroep, verhoor my.
Luister na die stem van my smeking,
as ek U aanroep.
Verhoor my, o Heer.
Laat my gebed soos wierook
voor u aangesig opgaan;
die opheffing van my hande
soos 'n aandoffer.
Verhoor my, o Heer.


[A]   Stel 'n wag, Here, voor my mond, en 'n vaste deur om my lippe.
[B]   Neig nie my hart tot slegte woorde, om te gebruik as voorwendsel vir my
      sondes.
[A]   Saam met mense wat wetteloosheid bedryf, en laat my nie met hulle
      uitgesoektes een word nie.
[B]   Die regverdige sal my met barmhartigheid tugtig en my betig; maar laat die
      olie van die sondaar nie my hoof salf nie.
[A]   Want my gebed sal steeds teen hulle begeertes wees; hulle regters is naby
      die rots ingesluk.
[B]   Hulle sal my woorde hoor, want hulle is soet. Soos 'n kluit grond op die aarde
      gebreek word, is hulle beendere by die doderyk gestrooi.
[A]   Want op U is my oë, Here, Here. Op U het ek my hoop gestel, neem nie my
      siel weg nie.
[B]   Bewaar my van die strik wat hulle vir my gestel het, en die struikelblokke van
      hulle wat wetteloosheid bedryf.
[A]   Die sondaars sal in hul eie nette val. Ek is op my eie, totdat ek verbygaan.
Psalm 141
                                             14


[B]      Met my stem het ek die Here aangeroep, met my stem het ek die Here
         gesmeek.
[A]      Ek sal my smeking voor Hom uitstort, ek sal my nood voor Hom bekendmaak.
[B]      Toe my gees my begewe het, het U my weë geken.
[A]      Juis op die pad waarop gegaan het, het hulle heimlik 'n strik vir my gestel.
[B]      Ek het na regs gekyk en gesien, maar daar was niemand wat my geken het
         nie.
[A]      Vlug was vir my verlore; en daar is niemand wat vir my siel omgee nie.
[B]      Ek het U aangeroep, Here, ek het gesê: U is my hoop, my deel in die land van
         die lewendes.
[A]      Luister na my smeking, want ek is uitermate verneder.
[B]      Red my van my vervolgers, want hulle is te sterk vir my.

      1. Lei my siel uit die gevangenis om u Naam in erkentenis te bely.
      2. Die regverdiges sal op my wag totdat U my beloon.
Psalm 129

      3. Uit die dieptes het ek U aangeroep, Here. Here, hoor my stem.
      4. Laat u ore let op die stem van my smeking.

      5. As U, Here, ongeregtighede in gedagte hou, Here, wie sal bestaan? Want by
         U is daar versoening.
      6. Om u Naams ontwil het ek op U gewag, Here; my siel het gewag op u woord,
         my siel het gehoop op die Here.

      7. Vanaf die oggendwaak tot die nag, vanaf die oggendwaak, laat Israel op die
         Here vertrou.
      8. Want by die Here is die barmhartigheid, en by Hom is daar veel verlossing.
         En Hy sal Israel verlos van al sy ongeregtighede.
Psalm 116
      9. Loof die Here, alle nasies, loof Hom alle volke.
      10. Want sy barmhartigheid is bevestig oor ons, en die waarheid van die Here bly
          tot in ewigheid.


         Eer aan die Vader en aan die Seun en aan die Heilige Gees....Nou en altyd
         en tot in ewigheid.Amen

Die gewone Klein Intog van Vespers vind nou plaas, met wierook. Wanneer daar 'n
Evangelielesing is, word die intog met die Evangelieboek gedoen.

Wanneer hulle die middel van die Solea bereik, hou die diaken die orarion in sy
regterhand, wys hy na die Heilige Deure, en sê hy vir die priester:

Diaken          Laat ons bid tot die Heer. Here, ontferm U.
                                          15


Die priester buig sy hoof en sê in 'n gedempte toon
             DIE GEBED VAN DIE INTOG
             Saans en soggens en smiddae loof, prys, dank en bid ons U, o
             Meester van almal, mensliewende Here. Laat ons gebed soos wierook
             voor u aangesig opgaan, en neig nie ons harte tot slegte woorde of
             bose dade nie, maar red ons van alles wat ons siele wil roof. Want op
             U is ons oë, Here, Here, en op U het ons ons hoop gestel. Moet ons
             nie beskaam nie, ons God.
             Want U kom toe alle heerlikheid, eer en aanbidding, Vader, Seun en
             Heilige Gees, nou en altyd en tot in ewigheid. Amen.
Dan sê die diaken:
             Seën, meester, die heilige Intog.
En die priester seën die Intog met die woorde:
             Geseënd is die Intog na u heilige plek, immer nou en altyd en tot in
             ewigheid.
Diaken*      Amen.
Die diaken bewierook die heilige ikone en die Volk en wag vir die einde van die
troparion. Wanneer dié klaar is, lig hy die wierookvat, maak die teken van die Kruis,
en roep:
             Wysheid. Laat ons opstaan.


Danklied by die Aansteek van Lampe
O blye Lig,
van die heilige heerlikheid
van die onsterflike, hemelse,
heilige en salige Vader:
O Jesus Christus,
noudat ons gekom het by sonsondergang
en die aandlig aanskou
sing ons 'n lofgesang aan God,
Vader, Seun en Heilige Gees.
Dit is waardig dat U te alle tye
met gepaste stemme besing word,
o Seun van God,
leweskenkende;
daarom verheerlik die wêreld U.

Ná "noudat ons gekom het by sonsondergang" bewierook die diaken die ikoon van
Christus en die ikoon van die Theotokos, gaan die Heiligdom deur die Heilige Deure
binne, gevolg deur die priester. Die diaken bewierook die voorkant van die Heilige
Tafel, die Prothesis, die Hoë Plek, die priester (twee maal) en alle ander mense wat
in die Heiligdom teenwoordig is (een maal).

                               Die Eerste Prokimenon
                                          16


'n Brandende kers word op die Evangelieboek op die Heilige Tafel geplaas.

Diaken       Die aand-Prokimenon!

Die leser sing die Prokimenon voor en dit word deur die gemeente herhaal. Die leser
sing die vers en die Prokimenon word deur die gemeente herhaal. Daarná sing die
leser die eerste gedeelte van die Prokimenon en die gemeente sing die laaste
gedeelte. Die Prokimena en lesings is uit die Triodion.

                                          Die lesing

Diaken       Wysheid!

Leser        Die Lesing uit die boek ______.

Diaken       Laat ons aandag gee!

Die leser lees die voorgeskrewe gedeelte uit Genesis (of Exodus).

                              Die Tweede Prokimenon

Aan die einde van die eerste lesing hou die priester 'n kers en die wierookvat in sy
regterhand en die leser begin die tweede Prokimenon.

Diaken       Laat ons aandag gee.

Die Prokimenon word, soos hierbo, deur leser en gemeente gesing.

                                    Die Ligseën

Leser        Beveel!

Die Volk kniel. Die priester wend hom tot die Heilige Tafel, hef die wierookvat en die
kers wat in sy regterhand is op tot kophoogte en maak die kruisteken daarmee.

Priester     Wysheid. Laat ons aandag gee.

Die priester gaan staan in die Heilige Deure en wend hom tot die ikoon van Christus
en sê:

             † Die Lig van Christus …..

Hy seën dan die volk met die kruisteken met die kers en wierookvat terwyl hy sê:

           …….skyn oor almal.

Die priester keer terug na die Heilige Tafel en gee die kers en wierookvat aan die
altaardienaar terwyl die diaken sê:

Diaken       Wysheid!
                                          17



Die gemeente staan op en die lesing uit Spreuke (of Job), soos in die Triodion
voorgeskryf, volg.

Leser         Die Lesing uit die boek ______.

Diaken        Laat ons aandag gee!

Die leser lees die voorgeskrewe gedeelte.

                                 Die Wierookgesang

Aan die einde van die lesing neem die priester die wierookvat terwyl die diaken, met
'n kers in die hand, agter die Heilige Tafel oorkant die priester gaan staan. By elk van
die volgende verse beweeg die priester na die voorgeskrewe kant van die Heilige
Tafel en bewierook dit voortdurend. Die diaken beweeg saam met die priester om
die Heilige Tafel, altyd oorkant hom.

Die gemeente maak aan die begin en einde van die refrein 'n volle neerbuiging en
die priester en Volk sing Psalm 140 soos volg:

              Die priester bewierook die voorkant van die Heilige Tafel.

Priester      Laat my gebed soos wierook voor u aangesig opgaan; die opheffing
              van my hande soos ‘n aandoffer.

Priester      Eerste Vers: (Die priester bewierook die suidelike kant van die Heilige
              Tafel)

              Heer, ek het U aangeroep, verhoor my. Luister na die stem van my
              smeking as ek U aanroep!

Die Volk sing die refrein

              Laat my gebed soos wierook voor u aangesig opgaan; die opheffing
              van my hande soos ‘n aandoffer.

Priester      Tweede Vers: (Die priester bewierook die agterkant van die Heilige
              Tafel)

              Stel 'n wag, Here, voor my mond, en 'n vaste deur om my lippe.

Volk          Laat my gebed soos wierook voor u aangesig opgaan; die opheffing
              van my hande soos ‘n aandoffer.

Priester      Derde Vers: (Die priester bewierook die noordelike kant van die Heilige
              Tafel)

              Neig nie my hart tot slegte woorde om te gebruik as voorwendsel vir
              my sondes.
                                           18



Volk          Laat my gebed soos wierook voor u aangesig opgaan; die opheffing
              van my hande soos ‘n aandoffer.

Priester      (Die priester bewierook die Prothesis)

              Eer aan die Vader en aan die Seun en aan die Heilige Gees, nou en
              altyd en tot in ewigheid. Amen.

Volk          Laat my gebed soos wierook voor u aangesig opgaan; die opheffing
              van my hande soos ‘n aandoffer.

Die priester, voor die Heilige Tafel, terwyl hy dit stadig bewierook:

Priester      Laat my gebed

Die priester draai om en bewierook vanaf die Heilige Deure die ikoon van Christus
en die Theotokos
              soos reukwerk voor u aangesig opgaan,

Terwyl hy die ander ikone op die ikonostasis bewierook en ook die Volk

              die opheffing van my hande soos 'n aandoffer.

                        Gebed van die Heilige Efraïm die Siriër

Priester      O Here en Meester van my lewe, gee my nie 'n gees van luiheid,
              bemoeisug, magsug of ydel praatjies nie.
                                                           (volle neerbuiging)

              Maar skenk my, u dienaar, 'n gees van selfbeheersing, nederigheid,
              geduld en liefde.
                                                            (volle neerbuiging)

              Ja, o Here en Koning, gee dat ek my eie foute raaksien en nie my
              broer en suster veroordeel nie, want U word geloof tot in ewigheid.
              Amen.
                                                             (volle neerbuiging)

As dit die fees van 'n heilige is, of as die fees van die kerk op 'n vasdag voorkom, sê
die diaken "Laat ons aandag gee", die leser lees die Prokimenon soos gewoonlik,
gevolg deur die sendbrieflesing. Die "Halleluja" word gesing en die Evangelie word
soos gewoonlik gelees.
___________________________________________________________________

Die diaken maak die Heilige Deure toe en verlaat die Heiligdom deur die noordelike
deur.

                                 DIE GROOT LITANIE
                                         19


Diaken*      Laat ons sê, met ons hele siel en ons hele verstand, laat ons sê:

Volk         Here, ontferm U.

Diaken*      O Almagtige Here, die God van ons vaders, ons bid U, hoor ons en
             wees barmhartig.

Volk         Here, ontferm U.

Diaken*      Wees ons barmhartig, o God, volgens u groot barmhartigheid, ons bid
             U, hoor ons en wees barmhartig.

Volk         Here, ontferm U. Here, ontferm U. Here, ontferm U. (en so na elke
             bede)

Diaken*      Ook bid ons vir ons vader, pous en patriarg N., ons aartsbiskop en
             herder N., en vir al ons broers en susters in Christus.

             Ook bid ons vir die president van ons land, en vir alle owerhede en
             magte wat oor ons gestel is.

             Ook bid ons om barmhartigheid, lewe, vrede, gesondheid, heil en
             besoeking, vergifnis en kwytskelding van sondes vir die dienaars van
             God, alle toegewyde en Ortodokse Christene, wat in hierdie stad/dorp
             en gemeente woon of vertoef, vir die opsieners en lede van hierdie
             heilige Kerk en vir hulle familielede. [Vir die dienaars van God N. & N.
             (hier mag die diaken die name noem van diegene vir wie hy gevra is
             om te bid) en vir almal wat ons gevra het om vir hulle te bid, onwaardig
             soos wat ons is.]

Diaken*      Ook bid ons vir die salige en gedenkwaardige grondleggers van hierdie
             heilige Kerk, en vir al ons Ortodokse broers en susters wat ons in die
             rus voorafgegaan het, en wat hier en oor die hele wêreld heen vroom
             ontslape lê; [en ook vir die dienaars van God N. & N. (hier mag die
             diaken die name noem van diegene vir wie hy gevra is om te bid); dat
             hulle al hul oortredings, opsetlik sowel as onopsetlik, vergewe mag
             word.]

Diaken*      Ook bid ons vir hulle wat offergawes bring, vir hulle wat goeie werke in
             hierdie heilige en al-eerbiedwaardige huis doen, vir hulle wat daarin
             dien en hulle wat sing, en vir die volk hier teenwoordig, wat wag op u
             groot en ryke barmhartigheid.

Die diaken gaan staan voor die ikoon van Christus.

             Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u dienaars,
                                             20


             en wees ons barmhartig na die volheid van u barmhartigheid. Laat u
             deernis op ons neerdaal en op u hele volk wat wag op u ryke
             barmhartigheid.

(hardop)     Want U is 'n barmhartige en mensliewende God, en tot U stuur ons die
             lof omhoog, tot die Vader en die Seun en die Heilige Gees, nou en
             altyd en tot in ewigheid.

Volk         Amen.
                             Litanie van die katkisante

Diaken*      Katkisante, bid tot die Heer.

Volk         Here, ontferm U. (en so na elke bede)

Diaken*      Laat ons, die gelowiges, bid vir die katkisante.

             Dat die Here hulle barmhartig sal wees.

             Dat Hy hulle in die woord van die waarheid sal onderrig.

             Dat Hy die Evangelie van geregtigheid aan hulle sal openbaar.

             Dat Hy hulle met sy Heilige, Katolieke en Apostoliese Kerk sal verenig.

             Red hulle, ontferm U oor hulle, help hulle en bewaar hulle, o God, deur
             u genade.

             Katkisante, buig julle hoofde voor die Heer.

Volk         Voor U, o Heer.

Priester (in ‘n gedempte toon)

             God ons God, Skepper en Formeerder van alle dinge, wat wil dat almal
             gered word en tot die kennis van die waarheid kom: Kyk neer op u
             dienaars en dienaresse, die katkisante. Verlos hulle uit die ou dwaling,
             en van die geslepenheid van die teenstander. Roep hulle tot die ewige
             lewe. Verlig hul siele en liggame en tel hulle by u redelike kudde, oor
             wie u heilige Naam aangeroep is.

(hardop)     Sodat hulle saam met ons u al-eerbiedwaardige en verhewe Naam
             mag verheerlik, van die Vader en die Seun en die Heilige Gees, nou en
             altyd en tot in ewigheid.

Volk         Amen.


Diaken*      Alle katkisante, gaan nou uit. Katkisante, gaan uit.
                                          21



Ná die Sondag van die Kruisverering volg ook:

                          Die litanie van die doopleerlinge

Diaken*      Julle wat julle op die Verligting voorberei, kom na vore.
             Julle wat julle op die Verligting voorberei, bid tot die Heer.

Volk         Here, ontferm U. (en so na elke bede)

Diaken*      Gelowiges, vir die broers (en susters) wat hulle op die heilige Verligting
             voorberei, en vir hul heil, laat ons bid tot die Heer.

             Dat die Here onse God hulle sterk en vas mag laat staan;

             Dat Hy hulle mag verlig met die lig van kennis en reggelowigheid.

             Dat Hy hulle op die regte tyd die Bad van die Wedergeboorte, die
             vergewing van sondes en die kleed van onverganklikheid mag skenk.

             Dat Hy hulle met water en die Gees die wedergeboorte sal gee;

             Dat Hy hulle die volheid van die geloof mag skenk;

             Dat Hy hulle by sy heilige en uitverkore kudde mag tel;

             Help hulle, red hulle, ontferm U oor hulle en bewaar hulle, o God, deur
             u genade.

             Julle wat julle op die Verligting voorberei, buig julle hoof voor die Heer.

Volk         Voor U, o Heer.

Priester (in ‘n gedempte toon)

             Laat u aangesig straal, Meester, oor hulle wat hulle op die heilige
             Verligting voorberei en begeer om die onreinheid van die sonde af te
             skud. Verlig hul verstand, bevestig hulle in die geloof, sterk hulle in die
             hoop, laat hulle volkome word in die liefde. Maak hulle waardevolle
             lede van u Christus, wat Homself gegee het as losprys vir ons siele.

(hardop)     Want U is ons Verligting, en aan U stuur ons die lof omhoog: Vader,
             Seun en Heilige Gees, nou en altyd en tot in ewigheid.

Volk         Amen.

Diaken       Almal wat hulle op die Verligting voorberei, gaan nou uit. Laat almal
             wat hulle op die Verligting voorberei, nou uitgaan.
                                          22




             Alle katkisante gaan nou uit. Laat geeneen van die katkisante agterbly
             nie.

                          Eerste litanie van die gelowiges

Diaken*      Gelowiges, laat ons keer op keer in vrede bid tot die Heer.

Volk         Here, ontferm U.

Diaken*      Help en red ons, wees barmhartig, en beskerm ons, God, deur U
             genade.

Volk         Here, ontferm U.

Diaken*      Wysheid!

                   Gebed by die Eerste litanie van die gelowiges

Priester (in ‘n gedempte toon)

              O God, groot en lofwaardig, wat ons deur die lewegewende dood van u
             Christus oorgebring het van bederf na onbederflikheid: Verlos al ons
             sinne van die vleeslike drifte wat die dood bring, en vestig die innerlike
             redelike vermoë as ‘n goeie heerser daaroor. Laat ons oë hulle nie rig
             op wat boos is nie. Laat ons ore ontoeganklik wees vir nuttelose
             woorde. Gee dat ons tong hom reinig van onbetaamlike woorde. Reinig
             ons lippe waarmee ons U loof, o Heer. Laat ons hande hulle weerhou
             van slegte dade en laat hulle net dit doen wat U behaag, en versterk al
             ons lede en ons denke in u genade.

(hardop)     Want U kom toe alle heerlikheid, eer en aanbidding: Vader, Seun en
             Heilige Gees, nou en altyd en tot in ewigheid.

Volk         Amen.

                          Tweede litanie van die gelowiges

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons en bewaar ons, o God, deur u
             genade.

Volk         Here, ontferm U.

Diaken*      Wysheid!
                                          23


Priester (in ‘n gedempte toon)

             Heilige Meester, uitermate goed, ons smeek U wat ryk aan
             barmhartigheid is, dat U ons, sondaars, genadig sal wees en waardig
             sal maak om u eniggebore Seun en ons God, die Koning van die
             heerlikheid, te ontvang. Want, kyk, sy vlekkelose Liggaam en sy
             lewegewende Bloed, wat in hierdie uur binnekom, gaan nou
             oorgebring word na hierdie mistieke tafel, onsigbaar vergesel van 'n
             menigte van die hemelse skaar. Gee dat ons sonder veroordeling
             daaraan mag deelneem, sodat, terwyl die oë van ons verstand
             daardeur verlig word, ons kinders van die lig en van die dag mag word.

(hardop)     Deur die gawe van u Christus, met wie U geloof word, saam met u
             alheilige, goeie en lewendmakende Gees, nou en altyd en tot in
             ewigheid.

Volk         Amen.

Die diaken gaan die Heiligdom by die suidelike deur binne en maak die Heilige
Deure oop.
Die priester en diaken gaan staan voor die Heilige Tafel, die priester met uitgestrekte
arms en opghefde hande, en sê drie maal:

Priester (in ‘n gedempte toon)

             Nou dien die hemelse Magte onsigbaar saam met ons. Want, kyk, die
             Koning van die heerlikheid tree in ons midde.

Diaken*      Kyk, die mistieke Offer wat volbring is, word binnegedra. Laat ons met
             geloof en liefde nader, sodat ons deel mag hê aan die ewige lewe.
             Halleluja, halleluja, halleluja.

Terwyl die Volk "Nou dien saam met ons" sing, bewierook die priester die Prothesis
drie maal, dan die Heilige Tafel aan al vier kante, die ikonostase en die volk, terwyl
hy "Kom laat ons aanbid …." en dan Psalm 50 saggies bid. By die voltooiing van die
bewieroking gaan die priester en diaken voor die Heilige Tafel staan en doen in stilte
drie neerbuigings. Die priester soen die Antimension (elk van die wonde van
Christus en die handtekening van die biskop) en die Heilige Tafel. Die diaken soen
net die suid-westelike hoek van die Heilige Tafel. Die priester en diaken vou dan die
arms oor die bors en buig na mekaar. Niks word gesê nie. Die priester buig na die
volk, sonder om iets te sê en gaan na die Prothesis waar die priester die Gawes
bewierook en hy en die diaken maak drie neerbuigings terwyl hulle sê: "O God,
reinig my sondaar en wees my barmhartig." (3x)

Die priester plaas die Aer oor sy geboë hoof en neem die Pateen in sy regterhand en
die Kelk in sy linkerhand. Die Volk hou op met sing as die priester, voorafgegaan
deur die diaken met kers en al bewierokende, die Heiligdom verlaat om die Groot
Intog te begin. Almal in die kerk buig tot op die grond toe neer. Die priester sê
saggies: "Deur die gebede van ons heilige vaders, Here Jesus Christus ons God,
ontferm U oor ons en red ons. Amen"
                                          24



Wanneer die priester die Gawes op die Heilige Tafel geplaas het, staan almal weer
op en voltooi die gesang.

Volk          Laat ons met geloof en liefde nader, sodat ons deel mag hê aan
              die ewige lewe. Halleluja, halleluja, halleluja.

(Die Heilige Deure word toegemaak.)

Terwyl bostaande gesing word, neem die priester die bedekkings van die Gawes af,
neem die Aer van sy hoof af, vou hou dit om die wierookvat en lê dit op die Gawes,
terwyl die diaken saggies sê:

           Doen goed, meester.

Die priester bewierook die Gawes terwyl hy sê:

           Doen goed, Here, aan Sion in u welbehae, en laat die mure van Jerusalem
           gebou word. Dan sal U 'n welbehae hê in 'n offer van geregtigheid, in
           offergawe en brandoffers; dan sal hulle stiere offer op u altaar.

                       Gebed van die Heilige Efraïm die Siriër

Priester      O Here en Meester van my lewe, gee my nie 'n gees van luiheid,
              bemoeisug, magsug of ydel praatjies nie.
                                                           (volle neerbuiging)

              Maar skenk my, u dienaar, 'n gees van selfbeheersing, nederigheid,
              geduld en liefde.
                                                            (volle neerbuiging)

              Ja, o Here en Koning, gee dat ek my eie foute raaksien en nie my
              broer en suster veroordeel nie, want U word geloof tot in ewigheid.
              Amen.
                                                             (volle neerbuiging)

                                         Vraende Litanie

Diaken*       Laat ons ons aandgebed tot die Here voleindig.

Volk          Here, ontferm U.

Diaken*       Help ons, red ons, ontferm U oor ons en bewaar ons, o God, deur U
              genade.

Volk          Here, ontferm U.

Diaken*       Dat die hele aand volmaak, heilig, vreedsaam en sonder sonde mag
              wees, vra ons die Heer.
                                        25


Volk         Skenk dit, o Heer. (En so na elk van die volgende bedes.)

Diaken*      Om 'n engel van vrede, 'n getroue gids en behoeder van ons siele en
             liggame, vra ons die Heer.

             Om vergifnis en kwytskelding van ons sondes en oortredinge, vra ons
             die Heer.

             Om dit wat goed en voordelig is vir ons siele, en om vrede vir die
             wêreld, vra ons die Heer.

             Dat ons die oorblywende tyd van ons lewe in vrede en boetvaardigheid
             mag voleindig, vra ons die Heer.

             Om 'n Christelike einde aan ons lewens, vreedsaam en sonder lyding
             of rede tot skaamte, en om 'n goeie verweer voor die ontsagwekkende
             regterstoel van Christus, laat ons vra.

             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, tesame met al die
             heiliges gedenk, laat ons onsself en mekaar en heel ons lewe
             toevertrou aan Christus ons God.

Volk         Aan U, o Heer.

Priester (in ‘n gedempte toon)

             God van die onsegbare en onsigbare Misteries, in Wie die skatte van
             wysheid en kennis verborge is, U het aan ons die Diens van hierdie
             Liturgie geopenbaar, en in die oorvloed van u mensliewendheid het U
             ons, sondaars, aangestel om U Gawes en Offers op te dra: vir ons
             sondes en dié in onkunder deur die volk begaan. Onsigbare Koning,
             wat tallose groot, onnaspeurlike, ondeurgrondelike, heerlike en
             buitengewone dinge doen, kyk neer op ons, u onwaardige dienaars,
             wat hier voor u heilige Altaar staan soos voor u Gerubstroon. Hierop
             rus u eniggebore Seun, ons God, deur die ontsagwekkende Misteries
             wat hier neergelê is.
             Suiwer ons en u gelowige volk van alle onreinheid. Heilig die siele en
             liggame van ons almal met u onuitwisbare heiliging, sodat ons met 'n
             rein gewete, 'n onbeskaamde gesig, en met 'n verligte hart aan hierdie
             goddelike, geheiligde Gawes mag deelneem, en daardeur lewend
             gemaak, verenig mag word met U Christus, ons waaragtige God, wat
             gesê het: "wie My Vlees eet en My Bloed drink, bly in My en Ek in
             hom," sodat – nou dat u Logos in ons woon en wandel – ons 'n Tempel
             van u alheilige en aanbiddelike Gees mag word en ons verlos mag
             word van alle liste van die duiwel, wat werksaam is in ons dade,
             woorde en gedagtes en ons deel mag kry aan die goeie dinge wat aan
             ons beloof is, saam met u Heiliges, wat U in alle tye welgevallig was.
                                        26


(hardop)     En ag ons waardig, o Meester, om U, die hemelse God, met
             vrymoedigheid en sonder vrees vir veroordeling te durf aanroep as
             Vader en te sê:

Volk         Onse Vader, wat in die hemele is,
             laat u naam geheilig word.
             Laat u koninkryk kom.
             Laat u wil geskied soos in die hemel net so ook op die aarde.
             Gee ons vandag ons daaglikse brood
             en vergeef ons ons skulde soos ons ook ons skuldenaars
             vergewe
             en lei ons nie in versoeking nie
             maar verlos ons van die bose.

Priester     Want aan U behoort die Koninkryk en die krag en die heerlikheid, van
             die Vader en die Seun en Heilige Gees, nou en altyd en tot in ewigheid.

Volk         Amen.

Priester     Vrede vir almal.

Volk         En vir u gees.

Priester     Laat ons ons hoofde buig voor die Heer.

Die Evangeliekers word op die Ambon, voor die Heilige Deure, geplaas.

Volk         Voor U, o Heer.

Priester (in ‘n gedempte toon)

             God wat alleen goed en barmhartig is, U woon in die hoë, maar kyk
             neer op die geringe. Kyk met 'n barmhartige oog neer op heel u volk,
             om dit te behoed. Maak ons almal waardig, om sonder veroordeling
             aan u hier aanwesige, lewendmakende Misteries deel te hê. Want voor
             U het ons ons hoofde gebuig, in afwagting op u ryke barmhartigheid.

(hardop)     Deur die genade, medelye en mensliewendheid van u eniggebore
             Seun, met Wie U geloof word, saam met u alheilige, goeie en
             lewendmakende Gees, nou en altyd en tot in ewigheid.

Volk         Amen.

Priester     Wend U tot ons, Here Jesus Christus ons God, vanuit u heilige woning,
             vanaf die troon van heerlikheid van u Koninkryk, en kom heilig ons, U
             wat saam met die Vader in die hemel sit en hier onsigbaar by ons
             aanwesig is. En verwerdig U om ons deur u magtige hand deelname
             aan u vlekkelose Liggaam en kosbare Bloed te gee, en deur ons aan u
             hele volk.
                                               27


Die diaken kruis sy orarion en die priester maak drie buigings, terwyl hulle sê:

Priester en Diaken O God, reinig my sondaar en wees my barmhartig.

Die priester lig die Aer effens op en met eerbied en groot ontsag raak hy die
lewendmakende Brood aan. Wanneer die diaken dit sien, roep hy uit:

Diaken*        Laat ons aandag gee.

Die diaken gaan dan die Heiligdom binne. Die priester roep dan:

Priester      Die voorafgewyde Heilige Dinge vir die heiliges.

Volk          Een is Heilig, een is Heer: Jesus Christus, tot eer van God die
              Vader. Amen.

Kommunievers: Proe en sien dat die Here goed is. Halleluja, halleluja, halleluja.

Die priester lê die Aer en Asterisk tersyde. Die diaken bind sy orarion in 'n kruisvorm,
gaan staan regs van die priester en sê:

Diaken*       Breek, Meester, die heilige Brood.

Die priester verdeel dit in vier dele en sê:

              Gebreek en gedeel word die Lam van God,
              wat gebreek word, dog nie verdeel word nie,
              wat altyd geëet word, dog nooit opraak nie,
              maar wat dié wat daaraan deel het, heilig.

Hy plaas dit in die vorm van 'n kruis op die Heilige Pateen, soos volg:

                                               IC

                                    NI              KA

                                           XC

Die diaken wys na die Heilige Kelk met sy orarion, en sê:

              Meester, vul die Heilige Beker.

Die priester neem die deeltjie wat met die IC- stempel gemerk is, maak die
teken van die Kruis oor die Heilige Kelk en plaas dit binne-in die Kelk,
terwyl hy sê:
              Die volheid van die Heilige Gees

Diaken        Amen.

Hy neem die warm water en sê vir die priester:
                                          28



              Meester, seën die warm water.

Die priester seën dit, terwyl hy sê:

              Geseënd is die gloed van u heilige dinge, immer, nou en altyd en
              tot in ewigheid. Amen.

Die diaken* giet die warm water in die Heilige Kelk in die vorm van 'n kruis,
en sê:
             Die gloed (van geloof, vol) van die Heilige Gees. Amen.

              Gebede deur die geestelikes gesê voor Kommunie.

1.            Ek glo en bely, Here, dat U waarlik die Christus is, die Seun
              van die lewende God, wat in die wêreld gekom het om sondaars,
              van wie ek die vernaamste is, te red. Ek glo ook dat dit waarlik u
              vlekkelose Liggaam is, en dit waarlik u kosbare Bloed.
              Daarom smeek ek U: ontferm U oor my, en vergeef my oortredinge,
              opsetlik en onopsetlik, in woord en in daad, bewus of onbewus
              begaan. En ag my waardig om, sonder om veroordeel te word,
              deel te hê aan u vlekkelose Misteries, tot vergifnis van my sondes
              en die ewige lewe.

2.            Kyk, ek nader tot Goddelike Kommunie.
              My Skepper, brand my nie deur my deelname nie,
              want U is 'n vuur wat die onwaardiges verbrand;
              maar reinig my daarom van alle smet.

3.            O Seun van God, neem my vandag aan as deelgenoot aan
              u mistieke Nagmaal; want ek sal beslis nie met u vyande oor
              hierdie Misterie praat nie; ook sal ek U nie 'n kus gee soos
              Judas nie, maar soos die rower bely ek my geloof in U: Dink aan my,
              Here, in u koninkryk.

4.            Mensliewende Meester, Here Jesus Christus, God, laat hierdie
              Heilige Dinge nie vanweë my onwaardigheid tot my oordeel strek
              nie, maar tot reiniging en heiliging van siel en liggaam
              en dien as pand van die lewe en koninkryk wat kom. Want dit
              is vir my goed om aan God vas te hou, om my hoop op
              verlossing op die Here te stel.

[of 4.        Mag my deelname aan u heilige Misteries, Here, nie tot my oordeel of
              veroordeling strek nie, maar tot genesing van siel en liggaam.]

Daarna vra die priester vergifnis van diegene in die Heiligdom en die
Tempel en nader die Heilige Tafel, terwyl hy sê:

              Kyk, ek nader Christus, ons onsterflike Koning en God.
                                          29


Hy neem 'n gedeelte van die kosbare Liggaam van Christus, van die deel wat
met die letters XC gestempel is, en sê:

             Aan my, die onwaardige priester [en monnik] (N.), word deelname
             verleen aan die kosbare en alheilige Liggaam van ons Heer en
             God en Verlosser, Jesus Christus, tot vergifnis van my sondes en
             die ewige lewe.

En hy ontvang die Heilige Brood met vrees en groot versigtigheid, en nadat hy
sy regterhand oor die Pateen met die spons afgevee het, sê hy:

             Diaken, kom nader.

Die diaken sê, terwyl hy naderkom:

             Kyk, ek nader Christus, ons onsterflike Koning en God.
             Meester, verleen my, die onwaardige diaken [en monnik]
             (N.), deelname aan die kosbare en alheilige Liggaam van
             Ons Heer en God en Verlosser, Jesus Christus, tot vergifnis
             van my sondes en die ewige lewe.

Die priester gee aan die diaken 'n gedeelte van die Heilige Brood, van die
deel wat met die letters XC gestempel is, en sê:

             Aan u, die godvresende diaken [en monnik] (N.), word
             deelname verleen aan die kosbare en alheilige Liggaam van
             ons Heer en God en Verlosser, Jesus Christus, tot vergifnis
             van u sondes en die ewige lewe.

Die diaken soen die priester se hand, gaan na die agterkant van die Heilige
Tafel, en neem, soos die priester, deel aan kommunie.

Daarna neem die priester die Kelk, saam met die kommuniedoek, en sê:

             Aan my, die onwaardige priester [en monnik] (N.), word
             deelname verleen aan die kosbare en alheilige Bloed van ons Heer
             en God en Verlosser, Jesus Christus, tot vergifnis van my sondes
             en die ewige lewe.

Hy drink drie maal van die Kelk, vee sy lippe en die Heilige Kelk af met die
kommuniedoek, soen die Kelk, en sê:

             Dit het my lippe aangeraak, en sal my ongeregtighede wegneem
             en my van my sondes reinig.

Daarna sê hy vir die diaken:

             Diaken, kom weer nader.

Die diaken vee versigtig sy hand met die spons af oor die Heilige Pateen
                                        30


en sê:
             Kyk, ek nader weer Christus, ons onsterflike Koning en God.
             Meester, verleen aan my deelname aan die kosbare en alheilige
             Bloed van ons Heer en God en Verlosser, Jesus Christus,
             tot vergifnis van my sondes en die ewige lewe.

Die priester neem die Heilige Kelk, saam met die kommuniedoek, en laat
die diaken drie maal daaraan deel hê, terwyl hy sê:

             Aan u, die godvresende diaken [en monnik] (N.), word
             deelname verleen aan die kosbare en alheilige Bloed van ons Heer
             en God en Verlosser, Jesus Christus, tot vergifnis van u sondes en
             die ewige lewe.

Nadat die diaken deelgeneem het aan kommunie, sê die priester:

             Dit het u lippe aangeraak, en sal u ongeregtighede wegneem
             en u van u sondes reinig.

Die diaken* verdeel die oorblywende gedeeltes van die Lam (NI en KA) in klein
deeltjies en plaas dit in die Kelk, wat hy met die kommuniedoek bedek. Daarna
plaas hy die Lepel bo-op die bedekte Kelk.

             DIE UITDEEL VAN DIE HEILIGE KOMMUNIE

Die Heilige Deure word oopgemaak, en die diaken ontvang die Heilige Kelk
van die priester en gaan staan in die Deure, terwyl hy dit omhoog hou,
en sê:
              In die vrees van God, met geloof en liefde, tree nader.

Volk         Geseënd is Hy wat kom in die naam van die Here. Die Here is
             God en het aan ons verskyn.

Die diaken gee die Heilige Kelk aan die priester, wat Kommunie aan die Volk
gee, terwyl hy vir elkeen sê:

             Aan die dienaar van God (N.) word deelname verleen aan die
             kosbare en alheilige Liggaam en Bloed van ons Heer en God en
             Verlosser, Jesus Christus, tot vergifnis van sondes en die ewige
             lewe.

Terwyl die gelowiges Kommunie ontvang, word die volgende gesing, soveel
keer as wat nodig mag wees, afhangende van die getal kommunikante:

Volk         O Seun van God, neem my vandag aan as deelgenoot aan
             u mistieke Nagmaal; want ek sal beslis nie met u vyande oor
             hierdie Misterie praat nie; ook sal ek U nie 'n kus gee soos
             Judas nie, maar soos die rower bely ek my geloof in U: Dink aan
             my, Here, in u koninkryk.
                                          31


Wanneer almal Kommunie ontvang het, oorhandig die priester die Heilige Kelk aan
die diaken, wat dit op die Heilige Tafel terugplaas.

Die priester seën die volk met die hand, terwyl hy sê:

             O God, red u volk en seën u erfdeel.

Volk         Ek sal die Here altyd loof;
             sy lof sal altyd in my mond wees.
             Proe die Brood van die hemel en die Kelk van die Lewe,
             En sien dat die Here goed is
             Halleluja, halleluja, halleluja.

Die diaken sê aan die priester:

             Verhef, Meester.

Die priester bewierook die Heilige Dinge drie maal, terwyl hy elke keer sê:

             Verhef U bo die hemele, o God, u heerlikheid bo die hele aarde.

Die priester neem die Heilige Pateen, en plaas dit bo die hoof van die diaken,
wat, terwyl hy dit eerbiedig vashou en na die Volk kyk, agterom die Heilige Tafel
na die Prothesis gaan, waar hy dit dan neersit. Daarna maak hy sy orarion los.

Die priester buig, neem die bedekte Heilige Kelk, [sê in 'n gedempte toon:
Geseënd is ons God, en] draai na die Volk toe, en sê hardop:

             Immer, nou en altyd en tot in ewigheid.

Volk         Amen.
             Laat ons monde vol wees van u lof, o Heer,
             dat ons u heerlikheid mag besing;
             want U het ons waardig gemaak
             om deel te hê aan u heilige Misteries.
             Bewaar ons in u heiligheid,
             terwyl ons die hele dag u geregtigheid oordink.
             Halleluja. Halleluja. Halleluja.

             DANKSEGGING EN WEGSENDING

Die priester plaas die Heilige Kelk op die Heilige Prothesis, keer terug en
vou die Antimension toe, sodat daar nie die kleinste krummel afval of
oorbly nie.

Die diaken* gaan uit na sy gebruiklike plek, en sê:

             Laat ons opstaan. Noudat ons deelgeneem het aan die
             goddelike, heilige, vlekkelose, onsterflike, hemelse,
             lewendmakende en ontsagwekkende Misteries van Christus,
                                           32


             laat ons die Here op waardige wyse dank.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Noudat ons gevra het dat die hele dag volmaak, heilig,
             vreedsaam en sonder sonde mag wees, laat ons onsself en
             mekaar en ons hele lewe toevertrou aan Christus ons God.

Volk         Aan U, o Heer.

             Gebed van Danksegging

Priester (in 'n gedempte toon):

             Ons dank U, o God, Verlosser van die heelal, vir al die goeie dinge wat
             u ons geskenk het, veral vir die deelname aan die heilige Liggaam en
             Bloed van u Christus. En ons bid U, mensliewende Meester, bewaar
             ons onder die beskutting van u vleuels; en gee ons om tot ons laaste
             asem waardig deel te hê aan u heilige Gawes: tot verligting van siel en
             liggaam en tot beërwing van die koninkryk van die hemele.

Die priester lê die Evangelieboek met die maak van die kruisteken op die
Antimension.

(hardop)     Want U is ons heiliging, en tot U stuur ons die lof omhoog, tot die
             Vader, en die Seun en die Heilige Gees, nou en altyd en tot in
             ewigheid.

Volk         Amen.

Priester     Laat ons heengaan in vrede.

Volk         In die Naam van die Here.

Priester     Laat ons bid tot die Heer.

Volk         Here, ontferm U.

                                  Gebed agter die Ambon

Priester     Almagtige Meester, U het die heelal met wysheid geskep, en in u
             onsegbare Voorsienigheid en grote goedheid, het U ons hierdie heilige
             dae ingelei, tot reiniging van ons siele en liggame, tot beheersing van
             die drifte, en tot hoop op die Opstanding. U het gedurende veertig dae
             die deur God geskrewe tafels van die Wet aan u dienaar Moses
                                          33


             geskenk. Skenk ook aan ons, o Goeie, om die goeie stryd te stry en die
             wedloop van die Vastyd te voleindig, om die geloof ongeskonde te
             behou, om die die koppe van die onsigbare slange te verbrysel, en om
             as oorwinnaars oor die sonde uit die stryd te tree, en om sonder
             veroordeling te mag kom tot die aanbidding van die heilige Opstanding.

             Want geheiligd en verheerlik is u aleerbiedwaardige en verhewe Naam,
             van die Vader en die Seun en die Heilige Gees, nou en altyd en tot in
             ewigheid.

Volk         Amen.

             Geloofd sy die Naam van die Here, van nou af en tot in
             ewigheid. (3X)

Die priester beweeg na die Prothesis en doen in ‘n gedempte toon die volgende
dankgebed:

             Here onse God, U het ons ingelei in hierdie heilige dae, en ons
             deelagtig gemaak aan u ontsagwekkende Misteries. Verenig ons met u
             redelike kudde, en maak ons erfgename van u Koninkryk, nou en altyd
             en tot in ewigheid. Amen.

Ná die gebed by die Prothesis, keer die priester terug na die Heilige Tafel terwyl die
diaken, steeds in die Heiligdom, sê:

             Laat ons bid tot die Heer.

Die diaken verkry die seën van die priester, gaan na die Prothesis en verbruik die
Heilige Dinge. Daarna reinig hy versigtig die Heilige Kelk en reinig en rangskik hy die
heilige implemente.

Die priester kom by die Heilige Deure uit en seën die volk, terwyl hy sê:

             Mag die seën van die Here en sy barmhartigheid oor julle kom, deur sy
             genade en mensliewendheid, immer, nou en altyd en tot in ewigheid.

Volk         Amen.

Priester:    Eer aan U, O Christus God, ons hoop, eer aan U.

Leser        Eer aan die Vader, en aan die Seun, en aan die Heilige Gees,
             nou en altyd en tot in ewigheid. Amen.
             Here, ontferm U. Here, ontferm U. Here, ontferm U.
             Heilige Vader, seën ons.

Priester     Mag Christus ons ware God, deur die gebede van sy al-onbevlekte, al-
             onskuldige, heilige Moeder, deur die krag van die kosbare en
             lewendmakende Kruis, die beskerming van die eerbiedwaardige
             liggaamlose hemelse kragte, die smekinge van die eerbiedwaardige,
                                         34


             glorieryke Profeet, Voorloper en Doper, Johannes, van die heilige,
             glorieryke en alomgeëerde Apostels, van die heilige, glorieryke en
             seëvierende martelare, van ons heilige Goddraende Vaders en
             Moeders, van die Heilige (van die kerk), van die heilige en regverdige
             voorouers van God, Joachim en Anna, van die heilige N., wat ons
             vandag gedenk, en van al die heiliges, Hom oor ons
             ontferm en ons red, want Hy is goed en mensliewend.

Leser        Amen.

Priester     Deur die gebede van ons heilige vaders, Here Jesus Christus ons God,
             ontferm U oor ons.

Die Volk tree na vore om die antidoron te ontvang nadat hulle die priester se hand
gesoen het. Terwyl die priester die antidoron uitdeel, sê hy vir elkeen:

             Mag die seën van die Here en sy barmhartigheid oor julle kom.

By die laaste een voeg hy by:

             Deur sy genade en mensliewendheid, immer, nou en altyd en tot in
             ewigheid. Amen.

Tydens die uitdeel van die antidoron, sê die Leser:

             Eer aan die Vader en aan die Seun en aan die Heilige Gees, nou en
             altyd en tot in ewigheid. Amen.

en lees dan die volgende Psalms:

Psalm 33

Ek sal die Here altyd loof, sy lof sal altyd in my mond wees.
In die Here sal my siel geprys word; laat die sagmoediges dit hoor en bly wees.
Maak die Here saam met my groot, en laat ons saam sy Naam verhef.
Ek het die Here gesoek, en Hy het my verhoor en my uit al my benoudhede gered.
Nader tot Hom en word verlig, en julle aangesigte sal nie beskaam word nie.
Hierdie arme het geroep, en die Here het hom verhoor, en Hy het hom uit al
sy benoudhede verlos.
Die Engel van die Here trek 'n laer rondom die wat Hom vrees, en hy sal hulle red.
Proe en sien dat die Here goed is; salig is die man wat op Hom hoop.
Vrees die Here, o sy heiliges, want die wat Hom vrees, ly geen gebrek nie.
Rykes het arm geword en honger gely, maar hulle wat die Here soek, sal geen goeie
ding ontneem word nie.
Kom, kinders, luister na my; ek sal julle die vrees van die Here leer.
Wie is die man wat wil lewe, wat lief is om goeie dae te sien?
Bewaar jou tong van die bose, en jou lippe dat hulle nie bedrog spreek nie.
Wyk af van wat verkeerd is, en doen wat goed is; soek vrede en jaag
dit na.
Die oë van die Here is op die regverdiges, en sy ore tot hulle hulpgeroep.
                                          35


Die aangesig van die Here is teen die kwaaddoeners, om hulle gedagtenis van die
aarde af uit te roei.
Die regverdiges het geroep, en die Here het hulle verhoor, en Hy het hulle uit al hul
benoudhede gered
Die Here is naby die wat gebroke is van hart, en Hy sal die wat nederig van gees is,
red.
Menigvuldig is die teëspoede van die regverdiges, maar uit hulle almal sal die Here
hulle red.
Die Here bewaar al hulle bene; nie een daarvan sal gebreek word nie.
Die dood van sondaars is boos; en die wat die regverdige haat, dwaal.
Die Here sal die siel van sy dienaars verlos; en almal wat op Hom hoop, sal nie
dwaal nie.

Psalm 144

O my God, o my Koning, ek sal U verhoog en u Naam loof vir ewig en altyd.
Elke dag sal ek U loof en u Naam prys vir ewig en altyd.
Die Here is groot en baie lofwaardig, en aan sy grootheid is daar geen perk nie.
Geslag op geslag sal u werke prys, en u mag verkondig.
Hulle sal spreek van die majesteit van die heerlikheid van u heiligheid, en sal u
wonders beskryf.
En hulle sal spreek van die mag van u vreeslike dade, en sal u grootheid beskryf.
Hulle sal die gedagtenis van u grote goedheid laat uitstroom en jubel oor u
geregtigheid.
Genadig en barmhartig is die Here, lankmoedig en groot van goedertierenheid.
Die Here is vir almal goed, en sy barmhartighede is oor al sy werke.
Laat al u werke U loof, o Here, en laat u heiliges U prys.
Hulle sal melding maak van die heerlikheid van u koninkryk en spreek van u mag,
om aan die mensekinders u mag bekend te maak en die heerlikheid van die
majesteit van u koninkryk.
U koninkryk is 'n koninkryk van alle eeue, en u heerskappy duur deur al die geslagte.
Die Here is getrou in al sy woorde, en heilig in al sy werke.
Die Here ondersteun almal wat val, en Hy rig almal op wat neergehaal is.
Die oë van almal wag op U, en U gee hulle hul spys op die regte tyd.
U maak u hand oop en versadig alles wat lewe met welbehae.
Die Here is regverdig in al sy weë en heilig in al sy werke.
Die Here is naby almal wat Hom aanroep, almal wat Hom aanroep in waarheid.
Hy sal die wens van die wat Hom vrees, vervul, en Hy sal hul hulpgeroep hoor en
hulle verlos.
Die Here bewaar almal wat Hom liefhet, maar Hy sal al die sondaars verdelg.
My mond sal die lof van die Here uitspreek, en laat alle vlees sy heilige Naam loof vir
ewig en altyd.
                                         36


Die Liggebede tydens die Openingspsalm


Vyfde Gebed
Here, Here, wat die heelal in u vlekkelose hand hou, wat lankmoedig teenoor ons
almal is en bedroef is oor ons boosheid, dink aan u medelye en u barmhartigheid
Besoek ons in u goedheid, en gee dat ons die res van dag die veelsoortige liste van
die bose mag ontvlug, en bewaar ons lewe van alle aanslae, deur die genade van u
Alheilige Gees.
Deur die barmhartigheid en mensliewendheid van u eniggebore Seun, met wie U
geloof word, saam met u alheilige, goeie en lewendmakende Gees, nou en altyd en
tot in ewigheid. Amen.


Sesde Gebed
O God, groot en wonderbaar, wat die heelal met onuitspreeklike goedheid en ryke
voorsienigheid bestuur, wat ons ook die goeie van hierdie wêreld geskenk het, en
ons die pand van die beloofde Koninkryk gegee het deur die goeie wat reeds aan
ons geskenk is, wat ons gedurende dié deel van die dag wat verby is in staat gestel
het om alle kwaad te vermy, gee dat ons ook die oorblywende deel onberispelik voor
u heilige heerlikheid mag voltooi, terwyl ons U, ons enigste goeie en mensliewende
God, besing.
Want U is ons God, en tot U stuur ons die lof omhoog, tot die Vader en die Seun en
die Heilige Gees, nou en altyd en tot in ewigheid. Amen.


Sewende Gebed
O grote en allerhoogste God, wat alleen onsterflik is, wat woon in ontoeganklike lig,
wat die hele skepping met wysheid gevorm het, wat die lig en die duisternis van
mekaar geskei het, en wat die son daargestel het om te heers oor die dag, en die
maan en die sterre oor die nag, wat ons, sondaars, waardig geag het om in hierdie
uur in dankbare erkentlikheid voor u aangesig te kom, en U ons aand-lofgesang te
bring: Laat ons gebed soos wierook voor u aangesig opgaan, en aanvaar dit as 'n
welriekende geur. Gee dat ons hierdie aand en die nag wat voorlê in vrede mag
deurbring. Beklee ons met die wapens van die lig. Red ons van die vrees van die
nag, en van alles wat in duisternis rondsluip. Gee ons die slaap, wat U ons in ons
swakheid vir rus geskenk het, vry van alle duiwelse fantasieë. Ja, Meester van die
heelal, gewer van die goeie, mag ons ons ook op ons beddens verootmoedig en aan
u naam dink in die nag, en mag ons, verlig deur die oordenking van u gebooie, met
blymoedigheid van siel opstaan om die lof van u goedheid te besing, terwyl ons
gebede en smekinge, vir ons eie sondes en dié van u hele volk, voor u medelye
opdra. Besoek hulle in u barmhartigheid, deur die gebede van die heilige Theotokos.
Want U is 'n goeie en mensliewende God, en tot U stuur ons die lof omhoog, tot die
Vader en die Seun en die Heilige Gees, nou en altyd en tot in ewigheid. Amen.
