                                    1



           GROOT EN HEILIGE DONDERDAGAAND
                   METTE VIR GOEIE VRYDAG
 DIE DIENS VAN DIE HEILIGE LYDING VAN ONS HERE JESUS CHRISTUS,
           met die Twaalf Evangelielesings.

Priester   Geseënd is ons God, immer, nou en altyd en tot in ewigheid.

Leser      Amen.

Priester   Eer aan U, ons God, eer aan U.

           Hemelse Koning, Trooster, Gees van die Waarheid,
           alomteenwoordig en met Wie alles vervul is,
           Skatkis van die goeie en Gewer van lewe,
           kom woon in ons,
           suiwer ons van alle onreinheid,
           en red ons siele, o Goeie.

Leser      Heilige God, Heilige Magtige, Heilige Onsterflike, ontferm U oor
           ons. (drie maal)

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Alheilige Drie-eenheid, ontferm U oor ons.
           Here, reinig ons van ons sondes.
           Meester, vergeef ons ons oortredinge.
           Heilige, besoek en genees ons swakhede,
           om u Naams ontwil.

           Here, ontferm U. Here, ontferm U. Here, ontferm U.

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Onse Vader, wat in die hemele is,
           laat u naam geheilig word.
           Laat u koninkryk kom.
           Laat u wil geskied
           soos in die hemel net so ook op die aarde.
           Gee ons vandag ons daaglikse brood
           en vergeef ons ons skulde
           soos ons ook ons skuldenaars vergewe
                                       2


             en lei ons nie in versoeking nie
             maar verlos ons van die bose.

Priester     Want aan U behoort die Koninkryk en die krag en die heerlikheid,
             aan die Vader en die Seun en die Heilige Gees, nou en altyd en tot
             in ewigheid.

Leser        Amen.

             Here, ontferm U. (twaalf maal)

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Kom, laat ons aanbid en neerval voor God, ons Koning.
             Kom, laat ons aanbid en neerval voor Christus God, ons
             Koning.
             Kom, laat ons aanbid en neerval voor Christus self, ons
             Koning en God.

Psalm 19

Mag die Here u verhoor in die dag van benoudheid; mag die naam van die God
van Jakob u beskerm.
Mag Hy u hulp stuur uit die heiligdom, en u ondersteun uit Sion.
Mag Hy dink aan al u offerandes en u brandoffer met welgevalle aansien.
Mag Hy u gee na u hart en al u voornemens vervul.
Ons sal ons verheug in u verlossing, en in die Naam van ons God sal ons
verheerlik word. Mag die Here al u bedes vervul.
Nou weet ek dat die Here sy gesalfde gered het. Hy sal hom verhoor uit sy
heilige hemel; in magtige dade is die verlossing van sy regterhand.
Sommige roem op strydwaens en sommige op perde, maar ons sal verheerlik
word deur die Naam van die Here.
Hulle is geboei en het geval, maar ons het opgestaan en is opgerig.
Here, verlos die koning, en verhoor ons, op die dag wanneer ons U aanroep.

Psalm 20

O Here, in u sterkte sal die koning bly wees, en in u verlossing sal hy hom
uitermate verheug.
U het hom sy hartsverlange gegee en die begeerte van sy lippe nie geweier nie.
Want U het hom tegemoetgekom met seëninge van goedheid; op sy hoof het U
'n kroon van edelstene geplaas.
Hy het die lewe van U gevra en U het hom lengte van dae gegee, vir ewig en
altyd.
Groot is sy roem in u heil; U sal heerlikheid en majesteit op hom lê.
                                         3


U sal hom seën vir ewig en altyd; U sal hom bly maak met vreugde by u
aangesig.
Want die koning vertrou op die Here, en deur die barmhartigheid van die
Allerhoogste sal hy nie wankel nie.
Laat u hand deur al u vyande ervaar word; laat u regterhand almal vind wat U
haat.
U sal hulle tot 'n vuuroond maak tydens u verskyning; die Here sal hulle teister in
sy toorn, en vuur sal hulle verteer.
U sal hulle vrug van die aarde af verdelg, en hulle nageslag van die
mensekinders af weg.
Want hulle het onheil teen U bedoel, en hulle het planne bedink, wat hulle glad
sal kan uitvoer nie.
U sal hulle op die vlug laat slaan; onder u oorblyfsel sal u hulle teenwoordigheid
berei
Verhef U, Here, in u sterkte; ons sal sing en psalmsing oor u magtige dade.

Leser        Heilige God, Heilige Magtige, Heilige Onsterflike, ontferm U oor
             ons. (drie maal)

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Alheilige Drie-eenheid, ontferm U oor ons.
             Here, reinig ons van ons sondes.
             Meester, vergeef ons ons oortredinge.
             Heilige, besoek en genees ons swakhede,
             om u Naams ontwil.

             Here, ontferm U. Here, ontferm U. Here, ontferm U.

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Onse Vader, wat in die hemele is,
             laat u naam geheilig word.
             Laat u koninkryk kom.
             Laat u wil geskied
             soos in die hemel net so ook op die aarde.
             Gee ons vandag ons daaglikse brood
             en vergeef ons ons skulde
             soos ons ook ons skuldenaars vergewe
             en lei ons nie in versoeking nie
             maar verlos ons van die bose.
                                     4


Priester   Want aan U behoort die Koninkryk en die krag en die heerlikheid,
           aan die Vader en die Seun en die Heilige Gees, nou en altyd en tot
           in ewigheid.

Leser      Amen.

           Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.

           Uit vrye wil verhef op die Kruis,
           skenk u barmhartighede, o Christus God, aan die nuwe
           gemeenskap wat u naam dra.
           Verbly u volk deur u krag
           en skenk hul die oorwinning oor hul vyande.
           Mag hul U as bondgenoot hê,
           'n wapen van vrede
           'n onoorwinlike segeteken.

           Nou en altyd en tot in ewigheid. Amen.

           Ontsagwekkende beskermster
           wat nie beskaam nie,
           verag, o goeie, ons smeekbedes nie.
           O albesonge Theotokos,
           versterk die Ortodokse gemeenskap,
           red u volk en gee hulle die oorwinning vanuit die hemel,
           want u het God gebaar, o eniggeseënde.

Diaken*    Wees ons barmhartig, o God, volgens u groot barmhartigheid, ons
           bid U, hoor ons en wees barmhartig.

Volk       Here, ontferm U. (3x) En so na elk van die oorblywende bedes.

           Ook bid ons vir die vrome, Ortodokse Christene.

           Ook bid ons vir ons vader, pous en patriarg N., ons aartsbiskop en
           herder N., en vir al ons broers en susters in Christus.

Priester   Want U is ‘n barmhartige en mensliewende God, en tot U stuur ons
           die lof omhoog, tot die Vader en die Seun en die Heilige Gees, nou
           en altyd en tot in ewigheid.
                                       5


Leser        Amen. Vader, seën in die Naam van die Here.

Priester     Eer aan die heilige, eenwesenlike, lewendmakende en onverdeelde
             Drie-eenheid, immer, nou en altyd en tot in ewigheid.

Leser        Amen.

Die Ses Psalms

Eer aan God in die hoogste hemele, en vrede op aarde, in die mense 'n
welbehae. (drie maal)

Here, U sal my lippe open, en my mond sal u lof verkondig. (twee maal)

Psalm 3

O Here, waarom het my verdrukkers vermenigvuldig? Baie staan teen my op.
Baie sê van my siel: daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige
berg.
Ek het gaan lê en aan die slaap geraak; ek het wakker geword, want die Here sal
my help.
Ek sal nie bang wees vir tienduisende van die volk wat rondom my stelling
inneem nie.
Staan op, Here; red my, my God; want U het almal geslaan wat my sonder rede
haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here sal
my help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen
vrede in my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle my
neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou
gegaan.
Want my lendene is gevul met bespottinge, en daar is geen genesing in my vlees
nie.
Ek is mishandel en erg verneder, ek het geweekla vanweë die gesug van my
                                        6


hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie by
my nie.
My vriende en bure het nadergekom en teenoor my gestaan, en my
naasbestaandes het ver van my gestaan.
En dié wat my lewe soek het geweld gebruik, en hulle wat my ongeluk soek het
dwaashede gepraat en die hele dag listige planne bedink.
Maar ek, soos 'n dowe het ek niks gehoor nie, en soos 'n stomme wat sy mond
nie oopmaak nie.
En ek het geword soos 'n man wat nie hoor nie en wat geen teregwysing in sy
mond het nie.
Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my
voete gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie nagejaag
het.
Verlaat my nie, o Here my God; gaan nie van my af weg nie. Maak gou om my te
help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om my te
help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder
water.
So het ek in die heiligdom voor U verskyn, om u mag en u heerlikheid te sien.
Want u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys
met jubelende lippe.
Wanneer ek aan U gedink het op my bed, soggens, het ek oor U gepeins. Want
U was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die
aarde ingaan. Hulle sal oorgelewer word aan die mag van die swaard; die deel
van jakkalse sal hulle word.
Maar die koning sal bly wees in God; elkeen wat by Hom sweer sal geprys word,
want die mond van hulle wat onregmatige dinge spreek, is toegestop.
                                          7


En weer:

Soggens het ek oor U gepeins. Want U was 'n hulp vir my, en in die skaduwee
van u vleuels sal ek jubel.
My siel is aan U verkleef, u regterhand het my gehelp.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Psalm 87

Here, God van my heil, bedags, en ook in die nag, het ek voor u aangesig
geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die doderyk
gekom.
Ek is gereken by die wat in die kuil neerdaal; ek het geword soos 'n man wat
sonder hulp is, vry onder die dooies.
Soos die wat verslaan is en in die graf lê, aan wie U nie gedink het nie, en hulle
is afgestoot van u hand.
Hulle het my in die diepste kuil gesit, in duisternis en in die skadu van die dood.
U grimmigheid het swaar op my gerus, en U het al u golwe teen my gebring. U
het my bekendes ver van my verwyder; hulle het my 'n gruwel vir hulself gemaak.
Ek is oorgelewer en het nie uitgegaan nie; my oë het swak geword vanweë my
armoede.
Ek het U aangeroep, Here, die hele dag deur; ek het my hande tot U uitgestrek.
Sal U vir die dooies wonders doen? Of sal geneeshere hulle laat opstaan om U
in erkentlikheid te bely?
Sal iemand u barmhartigheid in die graf bekendmaak, of u waarheid in die plek
van vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet kom.
Waarom, Here, het U my siel verstoot, en wend U u aangesig van my af weg? Ek
is arm en ervaar moeite van my jeug af; nadat ek verhoog is, is ek verneder en
het ek in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my
ellende.
                                         8


En weer:

Here, God van my heil, bedags, en ook in die nag, het ek voor u aangesig
geroep. Laat my gebed voor u aangesig kom, neig u oor tot my smeking.

Psalm 102

Loof die Here, o my siel, lofwaardig is u, o Heer. Loof die Here o my siel, en alles
wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
Wat jou lewe verlos van die verderf, wat jou met barmhartigheid en deernis
kroon.
Wat jou verlange met die goeie vervul. Jou jeug sal weer nuut word soos die van
'n arend.
Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig
wees nie.
Nie volgens ons ongeregtighede het Hy met ons gehandel nie, ook het Hy ons
nie vergeld volgens ons sondes nie.
Want so hoog soos die hemel is bo die aarde het die Here sy barmhartigheid laat
toeneem oor dié wat Hom vrees.
So ver as die ooste van die weste is, so ver het Hy ons ongeregtighede van ons
verwyder.
Soos 'n vader medelye het met sy kinders, so het die Here medelye gehad met
dié wat Hom vrees, want Hy, Hy weet watter maaksel ons is, Hy het onthou dat
ons stof is.
Die mens: soos die gras is sy dae; soos 'n blom van die veld, so sal hy bloei.
Want die wind het daaroor gegaan, en dit sal nie meer wees nie, en dit sal sy
plek nie meer ken nie.
Maar die barmhartigheid van die Here is van ewigheid tot ewigheid oor dié wat
Hom vrees.
En sy geregtigheid vir kindskinders; vir dié wat sy verbond hou; en dink aan sy
gebooie om dié te doen.
Die Here het sy troon in die hemel berei en sy koninkryk heers oor alles.
Loof die Here, al sy Engele, kragtiges in mag wat sy woord volbring in
gehoorsaamheid aan die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here, o
my siel.

En weer:

Op al die plekke van sy heerskappy: Loof die Here, o my siel.
                                          9


Psalm 142

Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond verneder;
hy het my laat sit in duisternis soos hulle wat lankal dood is, en my gees is
vermoeid oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u
hande het ek steeds nagedink.
Ek het my hande tot U uitgestrek; my siel smag na U soos 'n dorsland.
Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in die
kuil neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek my
siel opgehef.
Bevry my van my vyande, Here, want tot U het ek my toevlug geneem. Leer my
om u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here, sal U
my lewend maak.
In u geregtigheid sal U my siel uit verdrukking lei. En in u ontferming sal U my
vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg nie.
(twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons bid tot
              die Heer.

              Om vrede vir die hele wêreld, die welsyn van die heilige Kerke van
              God, en die eenheid van almal, laat ons bid tot die Heer.
                                      10


          Vir hierdie heilige Huis, en vir hulle wat dit met geloof, eerbied en
          die vrees van God betree, laat ons bid tot die Heer.

          Vir ons vader, pous en patriarg N., vir ons aartsbiskop en herder N.,
          vir die eerbiedwaardige priesterskap, die diakonaat in Christus, vir
          alle geestelikes en die hele volk, laat ons bid tot die Heer.

          Vir die mense van ons land, en vir alle owerhede en magte wat oor
          ons gestel is, laat ons bid tot die Heer.

          Vir hierdie patriargaat en hierdie heilige bisdom, vir alle stede en
          dorpe, en vir die gelowiges wat daar woon, laat ons bid tot die
          Heer.

          Vir gunstige weer, ‘n oorvloedige opbrengs van die aarde, en tye
          van vrede, laat ons bid tot die Heer.

          Vir reisigers op land, see en in die lug, vir hulle wat siek is en hulle
          wat ly, vir gevangenes en hul verlossing, laat ons bid tot die Heer.

          Om ons bevryding van alle verdrukking, toorn, gevaar en nood,
          laat ons bid tot die Heer.

          Help ons, red ons, ontferm U oor ons en bewaar ons, o God, deur u
          genade.

          Terwyl ons ons alheilige, onbevlekte, hooggeseënde en glorieryke
          Meesteres, die Theotokos en immermaagd Maria, saam met al die
          heiliges gedenk, laat ons onsself en mekaar en ons hele lewe
          toevertrou aan Christus ons God.

Volk      Aan U, o Heer.

          Want U kom toe alle heerlikheid, eer en aanbidding, Vader, Seun
          en Heilige Gees, nou en altyd en tot in ewigheid.

Volk      Amen.

          Toon 8

Vers 1.   Uit die nag ontwaak my gees tot U, o God, want u gebooie is 'n
          lig op die aarde.

          Halleluja. Halleluja. Halleluja.

Vers 2.   Leer geregtigheid, bewoners van die aarde.
                                         11


             Halleluja. Halleluja. Halleluja.

Vers 3.      Naywer sal 'n ongeleerde volk in besit neem, en vuur verteer
             nou die teenstanders.

             Halleluja. Halleluja. Halleluja.

Vers 4.      Bring kwaad oor hulle, Here, bring kwaad oor hulle, die glorierykes
             van die aarde.

             Halleluja. Halleluja. Halleluja.

             Toon 8

Toe die glorieryke Dissipels by die voetwassing tydens die maal verlig is,
het die goddelose Judas, siek van geldsug, verduister geraak,
en het Hy U, die regverdige Regter, aan die wettelose regters oorgelewer.
Aanskou, o liefhebber van geld, hom wat homself ter wille hiervan opgehang het.
Vlug van die onversadelike siel wat sulke dinge teen die Meester gewaag het.
O Heer, wat teenoor almal goed is, eer aan U.

Eer aan die Vader en aan die Seun en aan die Heilige Gees.

Toe die glorieryke Dissipels by die voetwassing verlig is,
het die goddelose Judas, siek van geldsug, verduister geraak,
en het Hy U, die regverdige Regter, aan die wettelose regters oorgelewer.
Aanskou, o liefhebber van geld, hom wat homself ter wille hiervan opgehang het.
Vlug van die onversadelike siel wat sulke dinge teen die Meester gewaag het.
O Heer, wat teenoor almal goed is, eer aan U.

Nou en altyd en tot in ewigheid. Amen.

Toe die glorieryke Dissipels by die voetwassing verlig is,
het die goddelose Judas, siek van geldsug, verduister geraak,
en het Hy U, die regverdige Regter, aan die wettelose regters oorgelewer.
Aanskou, o liefhebber van geld, hom wat homself ter wille hiervan opgehang het.
Vlug van die onversadelike siel wat sulke dinge teen die Meester gewaag het.
O Heer, wat teenoor almal goed is, eer aan U.

             DIE EERSTE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.
                                        12


Priester      Vrede vir almal.

Volk          En vir u gees.

Priester      Die Lesing uit die Heilige Evangelie volgens Johannes.

Volk          Eer aan U, o Heer, eer aan U.

Diaken*       Laat ons aandag gee.

Johannes 13:31-18:1

En toe hy buite was, sê Jesus: Nou is die Seun van die mens verheerlik, en God
is in Hom verheerlik. As God in Hom verheerlik is, sal God Hom ook in Homself
verheerlik en Hy sal Hom dadelik verheerlik. My kinders, nog 'n klein tydjie is Ek
by julIe. JulIe sal My soek, en soos Ek vir die Jode gesê het: Waar Ek heengaan,
kan julIe nie kom nie - so sê Ek nou ook vir julIe. 'n Nuwe gebod gee Ek julIe,
dat julIe mekaar moet liefhê; soos Ek julIe liefgehad het, rnoet julIe ook mekaar
liefhê. Hieraan sal almal weet dat julIe my dissipeIs is, as julIe liefde onder
mekaar het. Simon Petrus sê vir Hom: Here, waar gaan U heen? Jesus antwoord
hom: Waar Ek heengaan, kan jy My nou nie volg nie, maar later sal jy My volg.
Petrus sê vir Hom: Here, waarom kan ek U nie nou volg nie? Ek sal my lewe vir
U gee. Jesus antwoord hom: Sal jy jou Iewe vir My gee? Voorwaar , voorwaar Ek
sê vir jou, die haan sal sekerlik nie kraai voordat jy My drie maal verloën het nie.
Laat julIe hart nie ontsteld word nie; glo in God, glo ook in My. In die huis van My
Vader is daar baie wonings; as dit nie so was nie, sou Ek dit vir julIe gesê het. Ek
gaan om vir julIe plek te berei. En as Ek gegaan en vir julIe plek berei het, kom
Ek weer en sal julIe na My toe neem, sodat julIe ook kan wees waar Ek is. En
waar Ek heengaan, weet julIe en die weg ken julIe. Thomas sê vir Hom: Here,
ons weet nie waar U gaan nie, en hoe kan ons die weg ken? Jesus antwoord
hom: Ek is die weg en die waarheid en die lewe; niemand kom na die Vader
behalwe deur My nie. As julIe My geken het, sou julIe my Vader ook geken het,
en van nou af ken julIe Hom en het julIe Hom gesien. Filippus sê vir Hom: Here,
toon ons die Vader, en dit is vir ons genoeg. Jesus sê vir hom: Ek is so lankal by
julIe, en het jy My nie geken nie, Filippus? Hy wat My gesien het, het die Vader
gesien. En hoe sê jy: Toon ons die Vader? Glo jy nie dat Ek in die Vader is en
die Vader in My nie? Die woorde wat Ek tot julIe spreek, spreek Ek nie uit Myself
nie; maar die Vader wat in My bly, Hy doen die werke. Glo My dat Ek in die
Vader is, en die Vader in My; of anders, glo My ter wille van die werke self.
Voorwaar, voorwaar Ek sê vir julIe, wie in My glo - die werke wat Ek doen, sal hy
ook doen; en hy sal groter werke doen as dit, omdat Ek na my Vader gaan. En
wat julIe ook al in my Naam mag vra, dit sal Ek doen, sodat die Vader in die
Seun verheerlik kan word. As julIe iets in my Naam vra, sal Ek dit doen. As julIe
My Iiefhet, bewaar my gebooie. En Ek sal die Vader bid, en Hy sal julIe 'n ander
Trooster gee om by julIe te bly tot in ewigheid: die Gees van die waarheid wat die
wêreld nie kan ontvang nie, omdat dit Hom nie sien en Hom nie ken nie; maar
julIe ken Hom, omdat Hy by julIe bly en in julIe sal wees. Ek sal julIe nie as wese
                                          13


agterlaat nie; Ek kom weer na julIe toe. Nog 'n klein tydjie, en die wêreld sien My
nie meer nie; maar julIe sien My, omdat Ek lewe en julIe sal lewe. In dié dag sal
julIe weet dat Ek in my Vader is, en julIe in My, en Ek in julIe. Wie my gebooie
het en dié bewaar, dit is hy wat My liefhet; en wie My liefhet, hom sal My Vader
liefhê, en Ek sal hom liefhê en My aan hom openbaar. Judas, nie die Iskáriot nie,
sê vir Hom: Here, hoe is dit dat U aan ons U sal openbaar en nie aan die wêreld
nie? Jesus antwoord en sê vir hom: As iemand My liefhet, sal hy my woord
bewaar, en my Vader sal hom liefhê, en Ons sal na hom toe kom en by hom
woning maak. Hy wat My nie liefhet nie, bewaar my woorde nie; en die woord
wat julIe hoor, is nie myne nie, maar is van die Vader wat My gestuur het. Dit het
Ek tot julIe gespreek terwyl Ek by julIe bly; rnaar die Trooster, die Heilige Gees,
wat die Vader in my Naam sal stuur, Hy sal julIe alles leer en sal julIe herinner
aan alles wat Ek vir julIe gesê het. Vrede laat Ek vir julIe na, my vrede gee Ek
aan julIe; nie soos die wêreld gee, gee Ek aan julIe nie. Laat julIe hart nie
ontsteld word en bang wees nie. JulIe het gehoor dat Ek aan julIe gesê het: Ek
gaan weg en Ek kom weer na julIe toe. As julIe My liefgehad het, sou julIe bly
wees dat Ek gesê het: Ek gaan na my Vader, omdat my Vader groter is as Ek.
En nou het Ek dit aan julIe gesê voordat dit gebeur, sodat julIe kan glo wanneer
dit gebeur. Ek sal nie veel meer met julIe spreek nie; want die owerste van
hierdie wêreld kom en het aan My niks nie. Maar dat die wêreld kan weet dat Ek
die Vader liefhet en doen net soos die Vader My beveel het - staan op, laat ons
hiervandaan weggaan. Ek is die ware wynstok, en my Vader is die landbouer.
Elke loot wat in My nie vrug dra nie, neem Hy weg; en elke loot wat vrug dra, dié
maak Hy skoon, sodat dit meer vrug kan dra. JulIe is alreeds rein deur die woord
wat Ek tot julIe gespreek het. Bly in My, soos Ek in julIe. Net soos die loot geen
vrug kan dra van homself as dit nie in die wynstok bly nie, so julIe ook nie as julIe
in My nie bly nie. Ek is die wynstok, julIe die lote. Wie in My bly, en Ek in hom, hy
dra veel vrug; want sonder My kan julIe niks doen nie. As iemand in My nie bly
nie, word hy uitgewerp soos die loot en verdroog, en hulIe maak dit bymekaar en
gooi dit in die vuur, en dit verbrand. As julIe in My bly en my woorde in julIe, sal
julIe vra net wat julIe wil hê, en julIe sal dit verkry. Hierin is my Vader verheerlik,
dat julIe veel vrug dra; en julIe sal my dissipels wees. Soos die Vader My
liefgehad het, het Ek julIe ook liefgehad. Bly in hierdie liefde van My. As julIe my
gebooie bewaar, sal julIe in my liefde bly, net soos Ek die gebooie van my Vader
bewaar en in sy liefde bly. Dit het Ek vir julIe gesê, dat my blydskap in julIe kan
bly en julIe blydskap volkome kan word. Dit is my gebod, dat julIe mekaar moet
liefhê net soos Ek julIe liefgehad het. Groter liefde het niemand as dit nie, dat
iemand sy lewe vir sy vriende gee. JulIe is my vriende as julIe alles doen wat Ek
julIe beveel. Ek noem julIe nie meer diensknegte nie, omdat die dienskneg nie
weet wat sy heer doen nie. Maar Ek het julIe vriende genoem, omdat Ek alles
wat Ek van my Vader gehoor het, aan julIe bekend gemaak het. JulIe het My nie
uitverkies nie, maar Ek het julIe uitverkies en julIe aangestel om vrug te gaan dra
en dat julIe vrug kan bly, sodat wat julIe die Vader ook al in my Naam vra, Hy
julIe dit kan gee. Dit gebied Ek julIe, dat julIe mekaar moet liefhê. As die wêreld
julle haat, moet julIe weet dat hy My voor julIe gehaat het. As julIe van die wêreld
was, sou die wereld sy eiendom liefhê. Maar omdat julIe nie van die wêreld is
                                         14


nie, maar Ek julIe uit die wêreld uitverkies het, daarom haat die wêreld julIe.
Onthou die woord wat Ek vir julIe gesê het: 'n Dienskneg is nie groter as sy heer
nie. As hulle My vervolg het, sal hulle jul ook vervolg. As hulle my woord bewaar
het, sal hulIe jul woord ook bewaar. Maar al hierdie dinge sal hulIe aan julIe doen
ter wilIe van my Naam, omdat hulle Hom nie ken wat My gestuur het nie. As Ek
nie gekom en met hulle gespreek het nie, sou hulIe geen sonde hê nie; maar nou
het hulIe geen verskoning vir hul sonde nie. Wie My haat, haat ook my Vader. As
Ek nie die werke onder hulle gedoen het wat niemand anders gedoen het nie,
sou hulle geen sonde hê nie. Maar nou het hulle dit gesien, en tog het hulIe My
sowel as my Vader gehaat. Maar die woord wat in hulIe wet geskrywe is, moet
vervul word: Hulle het my sonder oorsaak gehaat. Maar as die Trooster gekom
het wat Ek vir julIe van die Vader sal stuur, die Gees van die waarheid wat van
die Vader uitgaan, sal Hy van My getuig. En julIe getuig ook, omdat julIe van die
begin af met My is. Hierdie dinge het Ek vir julIe gesê, sodat julIe nie mag struikel
nie. HulIe sal julIe uit die sinagoges ban. Ja, daar kom 'n uur dat elkeen wat julIe
om die lewe bring, sal dink dat hy 'n diens aan God bewys. En dit sal hulIe aan
julIe doen, omdat hulle die Vader nie ken nie en My ook nie. Maar hierdie dinge
het Ek vir julIe gesê, sodat wanneer die uur kom, julIe kan onthou dat Ek julIe dit
gesê het. Maar Ek het julIe dit nie van die begin af gesê nie, omdat Ek saam met
julIe was. En nou gaan Ek na Hom wat My gestuur het; en niemand van julIe vra
My: Waar gaan U heen nie? Maar omdat Ek dit vir julIe gesê het, het droefheid
julIe hart vervul. Maar Ek sê julIe die waarheid: Dit is vir julIe voordelig dat Ek
weggaan; want as Ek nie weggaan nie, sal die Trooster nie na julIe kom nie;
maar as Ek weggaan, sal Ek Hom na julIe stuur; en as Hy kom, sal Hy die wêreld
oortuig van sonde en van geregtigheid en van oordeel: van sonde, omdat hulIe in
My nie glo nie; en van geregtigheid, omdat Ek na my Vader gaan en julIe My nie
meer sal sien nie; en van oordeel, omdat die owerste van hierdie wêreld
geoordeel is. Nog baie dinge het Ek om aan julIe te sê, maar julIe kan dit nou nie
dra nie. Maar wanneer Hy gekom het, die Gees van die waarheid, sal Hy julIe in
die hele waarheid lei; want Hy sal nie uit Homself spreek nie, maar alles wat Hy
hoor, sal Hy spreek en die toekomstige dinge aan julIe verkondig. Hy sal My
verheerlik, omdat Hy dit sal neem uit wat aan My behoort, en aan julIe verkondig.
Alles wat die Vader het, is myne; daarom het Ek gesê dat Hy dit sal neem uit wat
aan My behoort, en aan julIe verkondig. 'n Klein tydjie, en julIe sal My nie sien
nie; en weer 'n klein tydjie, en julIe sal My sien, omdat Ek na die Vader gaan.
Sommige van sy dissipels het toe onder mekaar gevra: Wat is dit wat Hy vir ons
sê: 'n Klein tydjie, en julIe sien My nie; en weer 'n klein tydjie, en julIe sal My
sien; en: Ek gaan na die Vader? HulIe het dan gevra: Wat is dit wat Hy sê: 'n
Klein tydjie? Ons weet nie wat Hy sê nie. En Jesus het gemerk dat hulle Hom
wou vra, en Hy sê vir hulle: Ondervra julIe mekaar daaroor dat Ek gesê het: 'n
Klein tydjie, en julIe sal My nie sien nie; en weer 'n klein tydjie, en julIe sal My
sien? Voorwaar, voorwaar Ek sê vir julIe, julle sal ween en rou bedryf, maar die
wêreld sal bly wees. En julIe sal bedroef wees, maar julIe droefheid sal in
blydskap verander. 'n Vrou het droefheid wanneer sy baar, omdat haar uur
gekom het; maar wanneer die kindjie gebore is, dink sy nie meer aan haar
benoudheid nie, om die blydskap dat 'n mens in die wêreld gebore is. JulIe het
                                         15


dan ook nou droefheid, maar Ek sal julIe weer sien en julIe hart sal bly word, en
niemand neem julle blydskap van julle weg nie. En in daardie dag sal julle My
niks vra nie. Voorwaar, voorwaar Ek sê vir julle, alles wat julle die Vader sal vra
in my Naam, sal Hy julle gee. Tot nou toe het julle niks in my Naam gevra nie.
Bid en julle sal ontvang, sodat julle blydskap volkome kan wees. Hierdie dinge
het Ek deur gelykenisse tot julle gespreek, maar daar kom 'n uur wanneer Ek nie
meer deur gelykenisse tot julle sal spreek nie, maar julle openlik van die Vader
sal vertel. In daardie dag sal julle in my Naam bid; en Ek sê nie vir julle dat Ek die
Vader aangaande julle sal vra nie; want die Vader self het julle lief: omdat julle
My liefgehad en geglo het dat Ek van God uitgegaan het. Ek het van die Vader
uitgegaan en in die wêreld gekom. Weer verlaat Ek die wêreld en gaan na my
Vader. Sy dissipels sê vir Hom: Kyk, nou spreek U ronduit en gebruik geen
gelykenis nie. Nou weet ons dat U aIles weet en nie nodig het dat iemand U iets
vra nie. Daarom glo ons dat U van God uitgegaan het. Jesus antwoord hulle: Glo
julle nou? Kyk, die uur kom en het nou gekom dat julle uitmekaar gejaag sal
word, elkeen na sy eie toe, en My aIleen sal laat; tog is Ek nie aIleen nie, omdat
die Vader met My is. Dit het Ek vir julle gesê, dat julle in My vrede kan hê. In die
wêreld sal julle verdrukking hê; maar hou goeie moed, Ek het die wêreld oorwin.
Dit het Jesus gespreek, en Hy het sy oë na die hemel opgehef en gesê: Vader,
die uur het gekom; verheerIik u Seun, sodat u Seun U ook kan verheerlik - soos
U Hom mag oor a!le vlees gegee het, sodat Hy aan almal wat U Hom gegee het,
die ewige lewe kan gee. En dit is die ewige lewe, dat hulle U ken, die enige
waaragtige God, en Jesus Christus wat U gestuur het. Ek het U verheerlik op die
aarde. Die werk wat U My gegee het om te doen, het Ek volbring. En, nou,
Vader, verheerlik My by Uself met die heerlikheid wat Ek by U gehad het voordat
die wêreld was. Ek het u Naam geopenbaar aan die mense wat U My uit die
wêreld gegee het. Hulle het aan U behoort, en U het hulle aan My gegee, en
hulle het u woord bewaar. Nou weet hulle dat alles wat U My gegee het, van U
kom. Want die woorde wat U My gegee het, het Ek aan hulle gegee; en hulle het
dit ontvang en waarlik erken dat Ek van U uitgegaan het, en hulle het geglo dat U
My gestuur het. Ek bid vir hulle; Ek bid nie vir die wêreld nie, maar vir die wat U
My gegee het, omdat hulle aan U behoort. En a!les wat myne is, is uwe; en wat
uwe is, is myne; en Ek is in hulle verheerIik. En Ek is nie meer in die wêreld nie,
maar hulle is in die wêreld; en Ek kom na U toe. Heilige Vader, bewaar in u
Naam die wat U My gegee het, sodat hulle een kan wees net soos Ons. Toe Ek
saam met hulle in die wêreld was, het Ek hulle in u Naam bewaar. Oor die wat U
My gegee het, het Ek gewaak; en nie een van hulle het verlore gegaan nie,
behalwe die seun van die verderf, sodat die Skrif vervul sou word. Maar nou kom
Ek na U toe; en Ek spreek hierdie dinge in die wêreld, sodat hulle my blydskap
volkome in hulle kan hê. Ek het hulle u woord gegee, en die wêreld het hulle
gehaat, omdat hulle nie van die wêreld is nie, net soos Ek nie van die wêreld is
nie. Ek bid nie dat U hulle uit die wêreld wegneem nie, maar dat U hulle van die
Bose bewaar. Hulle is nie van die wêreld nie, net soos Ek nie van die wêreld is
nie. Heilig hulle in u waarheid; u woord is die waarheid. Soos U my gestuur het in
die wêreld, het Ek ook hulle in die wêreld gestuur. En Ek heilig Myself vir hulle,
sodat hulle ook in waarheid geheilig kan wees. Maar Ek bid nie vir hulle aIleen
                                       16


nie, maar ook vir die wat deur hulle woord in My sal glo - dat almal een mag
wees net soos U, Vader, in My en Ek in U; dat hulle ook in Ons een mag wees,
sodat die wêreld kan glo dat U My gestuur het. En Ek het hulle die heerlikheid
gegee wat U My gegee het, sodat hulle een kan wees, net soos Ons een is. Ek in
hulle en U in My, sodat hulle volkome een kan wees; en dat die wêreld kan weet
dat U My gestuur het, en hulle liefgehad het net soos U My liefgehad het. Vader,
Ek wil dat waar Ek is, hulle wat U My gegee het, ook saam met My sal wees,
sodat hulle my heerlikheid kan aanskou wat U My gegee het, omdat U My
liefgehad het voor die grondlegging van die wêreld. Regverdige Vader, al het die
wêreld U nie geken nie, tog het Ek U geken, en hulle hier het erken dat U My
gestuur het. En Ek het u Naam aan hulle bekend gemaak en sal dit bekend
maak, sodat die liefde waarmee U My liefgehad het, in hulle kan wees, en Ek in
hulle. Nadat Jesus dit gesê het, het Hy met sy dissipels oor die spruit Kedron
gegaan waar daar 'n tuin was, waarin Hy self gegaan het en sy dissipels.

Volk         Eer aan u lankmoedigheid, o Heer, eer aan U.

             Eerste Antifoon. Toon 8

Die heersers van die volkere
het saam teen die Here vergader,
en teen sy Christus.

Hulle het 'n wederregtelike woord teen my neergelê, o Here.
O Here, verlaat my nie.

Laat ons ons sintuie rein aan Christus bring,
en as sy vriende ons siele aan Hom bied,
en laat ons nie soos Judas
verstik word deur die sorge van die lewe nie.
Maar laat ons in ons binnekamers roep:
Onse Vader wat in die hemele is,
verlos ons van die Bose.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

As maagd het u gebaar,
u wat geen ervaring van 'n man het nie,
en het maagd gebly, Maria Theotokos,
o moeder sonder bruidegom.
Smeek Christus ons God,
dat ons gered mag word.

             Tweede Antifoon. Toon 2
                                       17


Judas het hom na die wettelose Skrifgeleerdes gehaas en gesê:
“Wat is julle bereid om my te gee dat ek Hom aan julle oorlewer?”
Te midde van hulle wat 'n ooreenkoms bereik het,
het U self onsigbaar gestaan,
U oor wie die ooreenkoms gegaan het.
O kenner van harte, spaar ons siele.

Laat ons God met barmhartigheid dien,
soos Maria by die maaltyd,
en laat ons nie hebsug kweek, soos Judas nie,
sodat ons altyd
saam met Christus ons God mag wees.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Hou nooit op smeek nie, o Maagd,
by Hom wat u op onverklaarbare wyse gebaar het,
om hulle wat hul toevlug tot u neem
uit gevare te red,
want Hy is mensliewend.

              Derde Antifoon. Toon 2

Vanweë die opwekking van Lasarus
het die kinders van die Hebreërs
“Hosanna” tot U geroep, o mensliewende Heer.
Maar Judas die oortreder
wou dit nie begryp nie.

Tydens die Maaltyd, o Christus ons God,
het U vooruit vir u dissipels gesê:
“Een van julle sal My verraai.”
Maar Judas die oortreder
wou dit nie begryp nie.

Aan Johannes, o Here, wat gevra het:
“Wie is dit wat U verraai?”
het U hom deur die brood aangedui.
Maar Judas die oortreder
wou dit nie begryp nie.

Vir dertig silwerstukke, o Here,
en 'n bedrieglike kus,
wou die Jode U doodmaak.
                                        18


Maar Judas die oortreder
wou dit nie begryp nie.

Tydens u voetwassing, o Christus ons God,
het U u dissipels aangespoor:
“Wat julle My sien doen het, doen ook so.”
Maar Judas die oortreder
wou dit nie begryp nie.

“Julle moet waak en bid,
dat julle nie versoek word nie,”
het U, ons God, vir u dissipels gesê.
Maar Judas die oortreder
wou dit nie begryp nie.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Verlos u dienaars van gevare, o Theotokos,
want, naas God, neem ons almal ons toevlug tot u,
as 'n ondeurdringbare muur en ons beskerming.

             Kathisma - Toon 7

Toe u tydens die Avondmaal
die Dissipels gevoed het
en bewus was van die plan van verraad,
het U Judas berispe.
U het geweet dat hy onverbeterbaar is,
maar U wou aan almal bekendmaak
dat U uit vrye wil oorgelewer word,
om die wêreld aan die vyand te ontruk.
O Lankmoedige, eer aan U.


             DIE TWEEDE EVANGELIELESING


Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.

Priester     Vrede vir almal.
                                       19


Volk         En vir u gees.

Priester     Die Lesing uit die Heilige Evangelie volgens Johannes.

Volk         Eer aan U, o Heer, eer aan U.

Diaken*      Laat ons aandag gee.

Johannes 18:1-28

In daardie tyd het Jesus saam met sy dissipels uitgegaan oor die spruit Kedron
waar daar 'n tuin was, waarin Hy self gegaan het en sy dissipeIs. En Judas, sy
verraaier, het ook die plek geken, omdat Jesus daar dikwels met sy dissipels
saamgekom het. En Judas het die afdeling soldate en die dienaars van die
owerpriesters en die Fariseërs geneem en daar gekom met fakkels en lampe en
wapens. En omdat Jesus alles geweet het wat oor Hom sou kom, het Hy uit die
tuin gegaan en vir hulle gesê: Wie soek julle? Hulle antwoord Hom: Jesus, die
Nasaréner. Jesus sê vir hulle: Dit is Ek. En ook Judas, sy verraaier, het by hulle
gestaan. Toe Hy dan vir hulle sê: Dit is Ek, het hulle agteruitgegaan en op die
grond geval. Hy vra hulle toe weer: Wie soek julle? En hulle sê: Jesus, die
Nasaréner. Jesus antwoord: Ek het vir julle gesê dat dit Ek is. As julle My dan
soek, laat hierdie manne weggaan – sodat vervuld sou word wat Hy gespreek
het: Uit die wat U My gegee het, het Ek niemand verloor nie. En Simon Petrus
wat 'n swaard gehad het, het dit uitgetrek en die dienskneg van die hoëpriester
geslaan en sy regteroor afgekap. En die naam van die dienskneg was Malchus.
Toe sê Jesus vir Petrus: Steek jou swaard in die skede. Die beker wat die Vader
My gegee het, sal Ek dit dan nie drink nie? En die afdeling en die owerste oor
duisend en die dienaars van die Jode het Jesus gevange geneem en Hom
geboei; en hulle het Hom weggelei, eers na Annas; want Hy was die skoonvader
van Kájafas wat daardie jaar hoëpriester was. En dit was Kájafas wat aan die
Jode die raad gegee het dat dit voordelig is dat een man vir die volk sterwe. En
Simon Petrus en 'n ander dissipel het Jesus gevolg; en daardie dissipel was met
die hoëpriester bekend en het saam met Jesus ingegaan in die binneplaas van
die hoëpriester se paleis. Maar Petrus het buitekant by die deur bly staan. En die
ander dissipel wat bekend was met die hoëpriester, het uitgegaan en met die
deurwagster gepraat en Petrus ingebring. Toe sê die diensmeisie, die
deurwagster, vir Petrus: Jy is tog nie ook een van die dissipeIs van hierdie mens
nie? Hy sê: Ek is nie. En die diensknegte en die dienaars het by 'n koolvuur
gestaan wat hulle gemaak het – want dit was baie koud – en hulle het hul warm
gemaak. En Petrus het by hulle gestaan en hom warm gemaak. Die hoëpriester
ondervra Jesus toe oor sy dissipels en oor sy leer. Jesus antwoord hom: Ek het
ronduit tot die wêreld gespreek; Ek het altyd in die sinagoge geleer en in die
tempel waar die Jode van alle kante vergader; en in die geheim het Ek niks
gespreek nie. Wat ondervra u My? Ondervra hulle wat gehoor het wat Ek tot
hulle gespreek het; hulle weet tog wat Ek gesê het. En toe Hy dit sê, het een van
die dienaars wat daar staan, Jesus in die aangesig geslaan en gesê: Antwoord U
                                        20


die hoëpriester so? Jesus antwoord hom: As Ek verkeerd gespreek het, getuig
van die verkeerdheid; maar as Ek reg gespreek het, waarom slaan jy My?
En Annas het Hom geboeid na Kájafas, die hoëpriester, gestuur. En Simon
Petrus het hom staan en warm maak. En hulle sê vir hom: Jy is tog nie ook een
van sy dissipels nie? Toe ontken hy dit en sê: Ek is nie. Een van die hoëpriester
se diensknegte wat familie was van die man wie se oor Petrus afgekap het, sê:
Het ek jou nie in die tuin by Hom gesien nie? En Petrus het dit weer ontken; en
dadelik het die haan gekraai. Toe neem hulle Jesus van Kájafas na die
goewerneur se paleis. En dit was vroeg in die môre; en hulle het self nie in die
paleis ingegaan nie, dat hulle hul nie sou verontreinig nie, maar dat hulle die
pasga kon eet.

Volk         Eer aan u lankmoedigheid, o Heer, eer aan U.

             Vierde Antifoon. Toon 5

Vandag verlaat Judas die Leraar en neem die Duiwel aan;
hy word deur die hartstog van hebsug verblind,
verduister val hy weg van die Lig.
Want hoe kon hy wat die Liggewer
vir dertig silwerstukke verkoop het, sien?
Maar Hy wat vir die wêreld gely het,
het soos die son oor ons opgekom.
Laat ons tot Hom roep:
“U wat vir en saam met die mensdom gely het,
eer aan U.”

Vandag gee Judas voor om godsdienstig te wees
maar hy word vervreem van die genadegawe.
Hoewel hy 'n dissipel is, word hy 'n verraaier.
Onder 'n dekmantel van vriendskap
verberg hy die bedrog
en op dwase wyse verkies hy dertig silwerstukke
bo die liefde van die Meester,
deur 'n gids te word vir die wettelose Raad.
Maar ons het Christus as ons verlossing:
Laat ons Hom verheerlik.

             Toon 1

Laat ons, as broeders in Christus,
die broederliefde bekom,
en nie sonder medelye teenoor ons naaste wees nie,
sodat ons nie soos die onbarmhartige kneg
oor 'n paar geldstukke veroordeel word,
of niks win deur berou te hê soos Judas nie.
                                       21



Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Heerlike dinge is van u gesê op alle plekke,
omdat u die Skepper van die heelal in die vlees gebaar het,
o al-geprese en ongehude Maria, Moeder van God.

             Vyfde Antifoon. Toon 6

Die Leraar se dissipel het oor die prys ooreengekom,
en die Here vir dertig silwerstukke verkoop,
deur Hom met 'n bedrieglike kus
ter dood oor te lewer aan die wetteloses.

Vandag het die Skepper van hemel en aarde vir sy Dissipels gesê:
“Die uur is naby en Judas wat My verraai, het aangekom.
Laat niemand My verloën
wanneer hy My op die Kruis tussen twee rowers sien nie.
Want as mens ly Ek,
maar as mensliewende verlos Ek hulle wat in My glo.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

O Maagd, wat op onuitspreeklike wyse
in die laaste dae
u eie Skepper ontvang en gebaar het,
red hulle wat u verheerlik.

             Sesde Antifoon. Toon 7

Vandag waak Judas om die Here oor te lewer,
die Verlosser van die wêreld voor alle eeue,
wat die menigtes met die vyf brode versadig het.
Vandag verloën die wettelose die Leraar.
Hoewel hy 'n dissipel was,
het hy die Meester oorgelewer.
Hom wat die mensdom met manna versadig het,
het hy vir silwer verkoop.

Vandag het die Jode dié Here aan die Kruis vasgeslaan
wat die see met 'n staf gekloof het
en hulle deur die woestyn gelei het.
Vandag het hulle met 'n spies die sy deurboor
van Hom wat Egipte om hulle ontwil met plae gegésel het,
en hulle het Hóm gal gegee om te drink,
                                       22


wat manna as voedsel vir hulle laat reën het.

Here, toe U by u vrywillige Lyding gekom het,
het U tot u Dissipels geroep:
“As julle nie een uur saam met My kon waak nie,
hoe het julle dan belowe om vir My te sterwe?
En as julle sien hoe Judas nie slaap nie,
maar hom haas om My aan die wetteloses oor te lewer,
staan op, en bid, sodat niemand My verloën
wanneer hy My aan die kruis sien nie.”
O Lankmoedige, eer aan U.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Wees bly, o Theotokos,
wat Hom in u moederskoot omsluit het
wat die hemele nie kan omsluit nie.
Wees bly, o Maagd, die verkondiging van die Profete,
deur wie Emmanuel vir ons geskyn het.
Wees bly, Moeder van Christus ons God.

             Kathisma. Toon 7

Wat was dit wat jou, o Judas,
'n verraaier van die Verlosser gemaak het?
Het Hy jou van die koor van die Apostels uitgesluit?
Het Hy jou die genadegawe van genesinge ontneem?
Toe Hy die maal saam met hulle geniet het,
het Hy jou van die tafel verstoot?
Toe Hy die voete van die ander gewas het,
het Hy joune oorgeslaan?
O, aan hoeveel weldade het jy nie meer gedink nie?
Jou ondankbare voorneme word opgeteken,
maar sy weergalose lankmoedigheid word verkondig,
asook sy groot barmhartigheid. (twee maal)

             DIE DERDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.
                                       23


Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Mattheüs.

Volk         Eer aan U, o Heer, eer aan U.

Diaken*      Laat ons aandag gee.

Mattheüs 26:57-75

In daardie tyd het die soldate wat Jesus gevange geneem het, Hom weggelei na
Kájafas, die hoëpriester, waar die skrifgeleerdes en die ouderlinge vergader het.
En Petrus het Hom van ver af gevolg tot by die paleis van die hoëpriester, en hy
het ingegaan en by die dienaars gaan sit om die einde te sien. En die
owerpriesters en die ouderlinge en die hele Raad het valse getuienis teen Jesus
gesoek om Hom dood te maak, en niks gevind nie. En alhoewel daar baie valse
getuies gekom het, het hulle niks gevind nie. Maar oplaas kom daar twee valse
getuies en sê: Hierdie man het gesê: Ek kan die tempel van God afbreek en dit in
drie dae opbou. Daarop staan die hoëpriester op en sê vir Hom: Antwoord U
niks nie? Wat getuig hierdie manne teen U? Maar Jesus het stilgebly. En die
hoëpriester antwoord en sê vir Hom: Ek besweer U by die lewende God dat U vir
ons sê of U die Christus, die Seun van God, is? Jesus antwoord hom: U het dit
gesê. Maar Ek sê vir u almal: Van nou af sal u die Seun van die mens sien sit
aan die regterhand van die krag van God en kom op die wolke van die hemel.
Toe verskeur die hoëpriester sy klere en sê: Hy het godslasterlik gespreek, wat
het ons nog getuies nodig? Kyk, nou het julle sy godslastering gehoor! Wat dink
julle? En hulle antwoord en sê: Hy is die dood skuldig. Toe het hulle in sy
aangesig gespuug en Hom met die vuis geslaan, en ander het Hom met stokke
geslaan en gesê: Profeteer vir ons, Christus! Wie is dit wat U geslaan het?
En Petrus het buitekant gesit in die binneplaas van die paleis, en 'n sekere
diensmeisie het na hom gekom en gesê: Jy was ook by Jesus, die Galiléër! Maar
hy het dit voor almal ontken en gesê: Ek weet nie wat jy sê nie.
En terwyl hy uitgaan na die poort toe, sien 'n ander diensmeisie hom en sê aan
die wat daar was: Hierdie een was ook by Jesus, die Nasaréner. En met 'n eed
ontken hy dit weer: Ek ken die man nie. Maar 'n bietjie later kom die wat daar
staan, en sê vir Petrus: Waarlik, jy is ook een van hulle, want ook jou spraak
maak jou bekend. Toe begin hy homself te verwens en te sweer: Ek ken die man
nie. En dadelik het die haan gekraai, en Petrus het die woord van Jesus onthou
wat Hy vir hom gesê het: Voor die haan kraai, sal jy My drie maal verloën. En hy
het buitentoe gegaan en bitterlik geween.

Volk         Eer aan U lankmoedigheid, o Heer, eer aan U.

             Sewende Antifoon. Toon 8
                                        24


Tot die wetteloses wat U gevange geneem het,
het U, o Here, lydsaam uitgeroep:
“Al het julle die Herder geslaan
en sy twaalf skape, my Dissipels, verstrooi,
kon Ek meer as twaalf legioene Engele ontbied het om My by te staan.
Maar Ek is lankmoedig,
sodat die geheime en verborge dinge
wat Ek deur my profete aan julle getoon het, vervul mag word.”
O Here, eer aan U.

Nadat hy U vir die derde maal verloën het,
het Petrus dadelik verstaan wat vir hom gesê is,
maar hy het U trane van bekering gebring:
“O God, vergewe my en red my.”

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Laat ons almal die heilige Maagd besing,
as die Poort van die Heil en die salige Paradys
en die wolk van die ewige lig,
terwyl ons haar toeroep: “Wees bly!”

             Agste Antifoon. Toon 2

Sê vir ons, o wetteloses,
wat het julle by ons Verlosser gehoor?
Het Hy nie die Wet en die leerstellinge van die Profete uiteengesit nie?
Hoe het julle dan beraadslaag om Hom aan Pilatus oor te lewer,
Hy, die Woord, God uit God,
en die Verlosser van ons siele?

“Laat Hom gekruisig word!”
het hulle uitgeroep wat hulle nog altyd in u genadegawes verlustig het,
en die moordenaars van die regverdiges
het vir 'n boosdoener in plaas van 'n Weldoener gevra.
Maar U, o Christus, het stilgebly,
en hulle onbesonnenheid verduur,
want U wou ly om ons te red, as die Mensliewende.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Omdat ons geen vrymoedigheid het weens ons baie sondes nie,
bid u daarom, o Maagd Theotokos,
tot Hom wat uit u gebore is.
                                       25


Want veel vermag die gebed van 'n moeder
vir die welwillendheid van die Meester.
Veronagsaam nie die sondaarsbedes nie, o aleerbiedwaardige,
want Hy is barmhartig en kan ons red,
Hy wat ook aanvaar het om vir ons te ly.

             Neënde Antifoon. Toon 3

Hulle het dertig silwerstukke as prys vir Hom betaal wat gewaardeer is,
Hy op Wie van die kinders van Israel 'n prys gestel het.
Waak en bid dat julle nie in die versoeking kom nie.
Die gees is wel gewillig, maar die vlees is swak.
Wees daarom waaksaam.

Hulle het vir My gal as my voedsel gegee
en vir my dors het hulle My asyn gegee om te drink.
Maar laat My opstaan, o Here,
en Ek sal hulle vergeld.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Ons wat uit die nasies is besing u, o reine Theotokos,
want u het Christus, ons God, gebaar,
wat deur u die mensdom van die vloek verlos het.

             Kathisma. Toon 8

O hoe kon Judas, wat eens u dissipel was,
verraad teenoor U bedink ?
Die verraderlike en onregverdige
het op bedrieglike wyse aan die maaltyd deelgeneem.
Hy het gegaan en vir die priesters gesê:
“Wat gee julle my en ek sal Hom aan julle oorlewer,
Hy wat die Wet verbreek en die Sabbat ontheilig?”
Lankmoedige Here, eer aan U.

             DIE VIERDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.
                                        26


Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Johannes.

Volk         Eer aan U, o Heer, eer aan U.

Diaken*      Laat ons aandag gee.

Johannes 18:28-40 19:1-16

In daardie tyd neem hulle Jesus van Kájafas na die goewerneur se paleis. En dit
was vroeg in die môre; en hulle het self nie in die paleis ingegaan nie, dat hulle
hul nie sou verontreinig nie, maar dat hulle die pasga kon eet. En Pilatus het na
hulle uitgekom en gesê: Watter beskuldiging bring julle teen hierdie man in?
Hulle antwoord en sê vir hom: As Hy geen kwaaddoener was nie, sou ons Hom
nie aan u oorgelewer het nie. En Pilatus sê vir hulle: Neem julle Hom en oordeel
Hom volgens julle wet. En die Jode sê vir hom: Dit is ons nie geoorloof om
iemand dood te maak nie – sodat die woord van Jesus vervul sou word wat Hy
gesê het om aan te dui hoedanige dood Hy sou sterwe. Pilatus gaan toe weer in
die goewerneur se paleis en roep Jesus en sê vir Hom: Is U die Koning van die
Jode? Jesus antwoord hom: Sê u dit uit uself, of het ander u dit van My gesê?
Pilatus antwoord: Is ek dan 'n Jood? U volk en die owerpriesters het U aan my
oorgelewer. Wat het U gedoen? Jesus antwoord: My koninkryk is nie van
hierdie wêreld nie; as my koninkryk van hierdie wêreld was, sou my dienaars
geveg het, dat Ek nie aan die Jode oorgelewer word nie. Maar nou is my
koninkryk nie van hier nie. Pilatus sê toe vir Hom: Is U dan tog 'n koning? Jesus
antwoord: U sê dat Ek 'n koning is. Hiervoor is Ek gebore en hiervoor het Ek in
die wêreld gekom, om vir die waarheid te getuig. Elkeen wat uit die waarheid is,
luister na My stem. Pilatus sê vir Hom: Wat is waarheid? En toe Hy dit gesê het,
gaan hy weer uit na die Jode en sê vir hulle: Ek vind geen skuld in Hom nie.
Maar julle het 'n gewoonte dat ek vir julle op die pasga iemand moet loslaat; wil
julle dan hê dat ek vir julle die Koning van die Jode moet loslaat? Toe skreeu
hulle almal weer en sê: Nie vir Hom nie, maar Barábbas! En Barábbas was 'n
rower.

Toe neem Pilatus dan vir Jesus en laat Hom gésel. En die soldate het 'n kroon
van dorings gevleg en dit op sy hoof gesit, en 'n purper kleed om Hom gewerp en
gesê: Wees gegroet, Koning van die Jode! En hulle het Hom in die aangesig
geslaan. Pilatus gaan toe weer uit buitentoe en sê vir hulle: Kyk, ek bring Hom vir
julle buitentoe, sodat julle kan weet dat ek in Hom geen skuld vind nie. En Jesus
het uitgekom buitentoe en die doringkroon en die purper kleed gedra. En Pilatus
sê vir hulle: Dáár is die mens! En toe die owerpriesters en die dienaars Hom
sien, skreeu hulle en sê: Kruisig, kruisig Hom! Pilatus sê vir hulle: Neem julle
Hom en kruisig Hom, want ek vind geen skuld in Hom nie. Die Jode antwoord
hom: Ons het 'n wet en volgens ons wet moet Hy sterf, omdat Hy Homself die
                                       27


Seun van God gemaak het. En toe Pilatus hierdie woord hoor, het hy nog meer
bevrees geword en weer in die paleis ingegaan en vir Jesus gesê: Vanwaar is
U? Maar Jesus het hom geen antwoord gegee nie. En Pilatus sê vir Hom: Praat
U nie met my nie? Weet U nie dat ek mag het om U te kruisig en mag het om U
los te laat nie? Jesus antwoord: U sou geen mag teen My hê as dit u nie van bo
gegee was nie. Daarom het hy wat My aan u oorlewer, groter sonde. Hierop het
Pilatus probeer om Hom los te laat, maar die Jode het geskreeu en gesê: As u
Hom loslaat, is u nie die keiser se vriend nie. Elkeen
wat homself koning maak, kom in verset teen die keiser. En toe Pilatus hierdie
woord hoor, het hy Jesus buitentoe gebring en op die regterstoel gaan sit in die
plek wat Plaveisel genoem word, en in Hebreeus Gábbata. En dit was die
voorbereiding vir die pasga en omtrent die sesde uur. Toe sê hy vir die Jode:
Dáár is julle Koning! Maar hulle skreeu: Neem weg, neem weg, kruisig Hom!
Pilatus sê vir hulle: Moet ek julle Koning kruisig? Die owerpriesters antwoord:
Ons het geen koning behalwe die keiser nie. Toe het hy Hom dan aan hulle
oorgegee om gekruisig te word. En hulle het Jesus geneem en Hom weggelei.

Volk         Eer aan u lankmoedigheid, o Heer, eer aan U.

             Tiende Antifoon. Toon 6

Hy wat Hom met lig omhul soos met 'n kleed
het nakend vir die oordeel gestaan
en 'n hou op die wang aanvaar
deur die hande van hulle wat Hy gemaak het.
Die wettelose volk het die Here van die Heerlikheid aan die Kruis vasgeslaan.
Toe is die voorhangsel van die Tempel geskeur.
Die son is verduister,
want dit kon nie verduur om te aanskou
hoe God, voor wie die heelal sidder, mishandel word nie.
Laat ons Hom aanbid.

Die Dissipel het U verloën,
die Rower het geroep:
“Dink aan my, Here, in u Koninkryk.”

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Skenk vrede aan die wêreld, o Heer,
U wat aanvaar het om U ter wille van u dienaars met vlees uit 'n Maagd te
beklee,
sodat ons U eenparig mag verheerlik,
o Mensliewende.

             Elfde Antifoon. Toon 6
                                       28



In ruil vir al die goeie dinge
wat U, o Christus, vir die geslag van die Hebreërs gedoen het,
het hulle U veroordeel om gekruisig te word,
terwyl hulle U asyn en gal gee om te drink.
Maar vergeld hulle, o Here, volgens hul werke,
want hulle het u selfvernedering nie verstaan nie.

Die geslag van die Hebreërs, o Christus,
was nie tevrede met die verraad teen U nie,
maar het hulle koppe geskud,
en hoon en spot bygevoeg.
Maar vergeld hulle, o Here, volgens hul werke,
want hulle het ydele dinge teen U bedink.

Nòg die aarde toe dit geskud is,
nòg die rotse toe dit geskeur is,
het die Hebreërs oortuig ,
nòg die voorhangsel van die tempel,
nòg die opstanding van die dode.
Maar vergeld hulle, o Here, volgens hul werke,
want hulle het ydele dinge teen U bedink.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Ons weet dat God uit u vlees aangeneem het,
o Maagd Theotokos,
alleenreine, eniggeseënde.
daarom besing en verheerlik ons u sonder ophou.

             Twaalfde Antifoon. Toon 8

So sê die Here vir die Jode:
“My volk, wat het Ek aan jou gedoen
of waarmee het Ek jou vermoei?
Jou blindes het Ek lig gegee,
jou melaatses het Ek gereinig,
'n man wat op 'n bed was het Ek opgehef.
My volk, wat het Ek aan jou gedoen,
en hoe het jy My vergeld?
In plaas van die manna, gal,
in plaas van die water, asyn;
in plaas van My lief te hê,
het julle My aan 'n Kruis vasgeslaan.
Ek verduur dit nie langer nie;
                                        29


Ek sal my volkere roep
en hulle sal My verheerlik,
saam met die Vader en die Gees,
en Ek sal hulle die ewige lewe skenk.

Vandag word die voorhangsel van die Tempel geskeur
as 'n teregwysing vir die wetteloses.
Die son verberg sy strale,
omdat hy die Meester gekruisig sien.

Wetgewers van Israel,
Jode en Fariseërs,
die koor van die Apostels roep tot jul:
“Kyk, die Tempel wat julle afgebreek het;
kyk, die Lam wat julle gekruisig het.
Julle het Hom aan 'n graf oorgelewer,
maar Hy het op eie gesag weer opgestaan.
Bedrieg julself nie, o Jode,
want dit is Hy wat julle in die see gered het
en julle in die woestyn gevoed het.
Hy is die Lewe en die Lig en die Vrede van die wêreld.”

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Wees bly, o Poort van die Koning van die Heerlikheid,
waardeur alleen die Allerhoogste ingegaan het,
en wat Hy weer verseël gelaat het
vir die verlossing van ons siele.

             Kathisma. Toon 8

Toe U, o God, voor Kájafas gestaan het,
en aan Pilatus oorgelewer is, o Regter,
het die Hemelse Kragte gesidder van vrees.
En toe is U tussen twee rowers op die Kruishout verhoog
en is U, die sondelose, onder die oortreders getel
om die mensdom te red.
Lankmoedige Here, eer aan U. (twee maal)

             DIE VYFDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)
                                         30


Diaken*       Wysheid. Laat ons opstaan. Laat ons luister na die Heilige
              Evangelie.

Priester      Vrede vir almal.

Volk          En vir u gees.

Priester      Die Lesing uit die Heilige Evangelie volgens Mattheüs.

Volk          Eer aan U, o Heer, eer aan U.

Diaken*       Laat ons aandag gee.

Mattheüs 27:3-32

Daarna het Judas, sy verraaier, toe hy sien dat Hy veroordeel was, berou gekry
en die dertig silwerstukke teruggebring na die owerpriesters en die ouderlinge en
gesê: Ek het gesondig deur onskuldige bloed te verraai. Maar hulle sê: Wat gaan
dit ons aan? Jy kan toesien! En hy het die silwerstukke in die tempel neergegooi
en weggeloop en homself gaan ophang. En die owerpriesters het die
silwerstukke geneem en gesê: Dit is nie geoorloof om dit in die skatkis te stort
nie, omdat dit bloedgeld is. En nadat hulle saam raad gehou het, het hulle die
stuk grond van die pottebakker daarmee gekoop as 'n begraafplaas vir
vreemdelinge. Daarom is die stuk grond genoem Bloedgrond, tot vandag toe.
Toe is vervul wat gespreek is deur Jeremia, die profeet, toe hy gesê het: En hulle
het die dertig silwerstukke geneem, die prys van die gewaardeerde wat
hulle gewaardeer het vanweë die kinders van Israel; en hulle het dit gegee vir die
grond van die pottebakker, soos die Here my beveel het. En Jesus het voor die
goewerneur gestaan, en die goewerneur het Hom die vraag gestel en gesê: Is U
die Koning van die Jode? En Jesus antwoord hom: U sê dit. En terwyl Hy deur
die owerpriesters en die ouderlinge beskuldig word, het Hy niks geantwoord nie.
Toe sê Pilatus vir Hom: Hoor U nie hoe baie dinge hulle teen U getuig nie? En
Hy het hom op geen enkele woord geantwoord nie, sodat die goewerneur hom
baie verwonder het. En op die fees was die goewerneur gewoond om een
gevangene, die een wat hulle wou hê, vir die skare los te laat. En in daardie tyd
het hulle 'n berugte gevangene gehad met die naam van Barábbas. Nadat hulle
dan byeengekom het, sê Pilatus vir hulle: Wie wil julle hê moet ek vir julle loslaat:
Barábbas, of Jesus wat genoem word Christus? Want hy het geweet dat hulle
Hom uit nydigheid oorgelewer het. En terwyl hy op die regbank sit, het sy vrou na
hom gestuur en gesê: Moet tog niks te doen hê met dié regverdige man nie, want
ek het vandag in 'n droom baie gely om sy ontwil. Maar die owerpriesters en die
ouderlinge het die skare oorgehaal dat hulle Barábbas moes begeer en Jesus
ombring. Toe antwoord die goewerneur en sê vir hulle: Wie van die twee wil julle
hê moet ek vir julle loslaat? En hulle antwoord: Barábbas! Pilatus sê vir hulle:
Wat moet ek dan doen met Jesus wat genoem word Christus? Hulle sê almal vir
hom: Laat Hom gekruisig word! En die goewerneur sê: Watter kwaad het Hy dan
gedoen? Maar hulle skreeu nog harder en sê: Laat Horn gekruisig word! En toe
                                       31


Pilatus sien dat niks help nie, maar dat daar eerder 'n oproer kom, het hy water
geneem en sy hande voor die skare gewas en gesê: Ek is onskuldig aan die
bloed van hierdie regverdige man; julle kan toesien! En hele volk antwoord en sê:
Laat sy bloed op ons en op ons kinders kom! Toe laat hy vir hulle Barábbas los,
maar Jesus het hy laat gésel en oorgelewer om gekruisig te word. Daarop neem
die soldate van die goewerneur Jesus met hulle saam in die goewerneur se
paleis en bring die hele leërafdeling teen Hom bymekaar. Toe trek hulle sy klere
uit en werp 'n rooi mantel om Hom; en hulle vleg 'n kroon van dorings en sit dit
op sy hoof, en 'n riet in sy
regterhand; en hulle val op hul knieë voor Hom en bespot Hom en sê: Wees
gegroet, Koning van die Jode! En hulle spuug op Hom en neem die riet en slaan
Hom op sy hoof. En nadat hulle Hom bespot het, trek hulle Hom die mantel uit en
trek Hom sy klere aan en lei Hom weg om gekruisig te word. En toe hulle
uitgaan, kry hulle 'n man van Ciréne, met die naam van Simon; hom het hulle
gedwing om sy kruis te dra.


Volk         Eer aan u lankmoedigheid, o Heer, eer aan U.

             Dertiende Antifoon. Toon 6

Die Joodse skare het by Pilatus daarop aangedring
dat U gekruisig word, o Here.
Want toe hulle in U geen skuld vind nie,
het hulle die skuldige Barábbas vrygelaat,
en U, die Regverdige, veroordeel,
en so aan moord skuldig geword.
Maar gee hulle, o Heer, wat hulle toekom,
want hulle het ydele dinge teen U bedink.

Hy voor wie die heelal sidder en bewe,
en wat elke tong besing,
Christus, die Krag van God en die Wysheid van God,
Hom het die priesters in die gesig geslaan
en aan Hom het hulle gal gegee.
En Hy het aanvaar om dit alles te verduur,
omdat Hy ons deur sy eie bloed van ons ongeregtighede wou verlos,
as die Mensliewende.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

O Moeder van God,
wat deur 'n woord wat die rede te bowe gaan
u eie Skepper gebaar het,
smeek Hom om ons siele te red.
                                      32


      Veertiende Antifoon. Toon 8

O Here, as reisgenoot het U die rower geneem,
wat sy hande met bloed bevlek het.
Reken ons by hom, want U is goed en mensliewend.

Die rower op die kruis het min gesê,
maar hy het 'n groot geloof gevind.
In een oomblik is hy gered
en nadat hy die poorte van die paradys geopen het                                ,
was hy die eerste om in te gaan.
O Here, wat sy bekering aanvaar het, eer aan U.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Wees bly, u wat deur 'n engel die Vreugde van die wêreld ontvang het.
Wees bly, u wat u Skepper en Here gebaar het.
Wees bly, u wat waardig geag is
om die Moeder van Christus ons God te word.


Die gelowiges kniel. Die priester kom uit die heiligdom terwyl Hy die Kruis dra.
Hy word voorafgegaan deur die altaardienaars en so beweeg hulle deur die hele
kerk. Hy sing die volgende Antifoon in 'n monotoon. Daarna word die Antifoon
deur die Volk herhaal. Die gelowiges kniel vir die duur van die prosessie.

      Vyftiende Antifoon. Toon 6

Vandag hang aan die Hout
Hy wat die aarde bo die waters gehang het.
Vandag hang aan die Hout
Hy wat die aarde bo die waters gehang het.
Vandag hang aan die Hout
Hy wat die aarde bo die waters gehang het.
Met 'n doringkroon word Hy beklee,
die Koning van die Engele.
Met spottende purper
word Hý omhul, wat die hemel met wolke omhul.
Hy, wat Adam in die Jordaan verlos het,
word in die gesig geslaan
Met spykers is Hy vasgeslaan,
die Bruidegom van die Kerk.
Met 'n spies is Hy deurboor,
die Seun van die Maagd.
                                        33


Ons aanbid u Lyding, o Christus.
Ons aanbid u Lyding, o Christus.
Ons aanbid u Lyding, o Christus.
Toon ons ook u glorieryke Opstanding.


Laat ons nie soos die Jode feesvier nie,
want ons Pasga, Christus God, is vir ons geoffer,
maar laat ons ons van alle besoedeling reinig
en met opregtheid tot Hom bid:
Staan op, Here, en red ons,
want U is mensliewend.

U Kruis, o Here,
is lewe en opstanding vir u volk.
Terwyl ons daarop vertrou,
besing ons U, ons gekruisigde God.
Ontferm u oor ons.

Eer aan die Vader en aan die Seun en aan die Heilige Gees, nou en altyd en tot
in ewigheid. Amen.

Toe sy wat U gebaar, o Christus,
U op die Kruis sien hang het, het sy uitgeroep:
“Wat is die vreemde geheimenis wat ek sien, o my Seun?
Hoe sterf U op die Kruishout, in die vlees vasgeslaan,
o Gewer van lewe? “

                    Kathisma. Toon 4

U het ons losgekoop uit die vloek van die wet,
deur u kosbare bloed.
Aan die Kruis vasgeslaan, en deur die spies deurboor,
het U die bron van onsterflikheid vir die mensdom geword.
Ons Verlosser, eer aan U.


             DIE SESDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.

Priester     Vrede vir almal.
                                         34


Volk          En vir u gees.

Priester      Die Lesing uit die Heilige Evangelie volgens Markus.

Volk          Eer aan U, o Heer, eer aan U.

Diaken*       Laat ons aandag gee.

Markus 15:16-32
Toe lei die soldate Hom weg in die binneplaas, dit is die goewerneur se paleis,
en hulle roep die hele leërafdeling bymekaar en trek Hom 'n purperkleed aan en
vleg 'n kroon van dorings en sit dit vir Hom op; en hulle begin Hom begroet:
Wees gegroet, Koning van die Jode! En hulle slaan Hom met 'n riet op die hoof
en spuug op Hom en val op die knieë en bring Hom hulde. En toe hulle Hom
bespot het, trek huIIe Hom die purperkleed uit en trek Hom sy eie klere aan; en
hulle lei Hom weg om Hom te kruisig En hulle het 'n sekere Simon van Ciréne
wat van die veld af gekom het, die vader van Alexander en Rufus, gedwing om
sy kruis te dra. En hulle het Hom gebring op die plek Gólgota, dit is, as dit vertaal
word: Plek van die Hoofskedel. Toe gee hulle Hom wyn met mirre gemeng om te
drink, maar Hy het dit nie geneem nie. En nadat hulle Hom gekruisig het, het
hulle sy klere verdeel deur die lot te werp oor wat elkeen moes kry. En dit was
die derde uur toe hulle Hom gekruisig het. En die opskrif van sy beskuldiging was
bokant Hom geskrywe: DIE KONING VAN DIE JODE. Hulle het ook twee rowers
saam met Hom gekruisig, een aan sy regter- en een aan sy linkerkant. En die
Skrif is vervul wat sê: En Hy is by die misdadigers gereken. En die verbygangers
het Hom gesmaad, terwyl hulle hul hoof skud en sê: Ha, U wat die tempel
afbreek en in drie dae opbou, verlos Uself en kom af van die kruis! En so het ook
die owerpriesters saam met die skrifgeleerdes gespot en vir mekaar gesê: Ander
het Hy verIos, Homself kan Hy nie verlos nie. Laat die Christus, die Koning van
Israel, nou van die kruis afkom, sodat ons kan sien en glo!
Volk          Eer aan u lankmoedigheid, o Heer, eer aan U.

              DIE SALIGSPREKINGE. Toon 4

In u Koninkryk, dink aan ons, o Heer, wanneer U in u Koninkryk kom.

Salig is dié wat arm van gees is,
want aan hulle behoort die koninkryk van die hemele.

Salig is dié wat treur,
want hulle sal vertroos word.

Salig is die sagmoediges,
want hulle sal die aarde beërwe.

Deur 'n boom het Adam 'n uitgewekene van die Paradys geword;
                                       35


maar deur die boom van die Kruis het die Rower die Paradys sy woning gemaak.
Want die een het deur te proe die gebod van sy Skepper ter syde gestel,
terwyl die ander, wat saam met Hom gekruisig is,
die verborge God bely het.
Dink ook aan ons, o Verlosser, in u Koninkryk.

Salig is dié wat honger en dors na die geregtigheid,
want hulle sal versadig word.

Die wetteloses het van 'n dissipel die Gewer van die Wet gekoop,
en Hom as 'n oortreder voor Pilatus se regterstoel laat staan,
terwyl hulle “Kruisig Hom” skreeu,
al was Hy die Een wat hulle manna in die woestyn gegee het.
Maar ons volg die voorbeeld van die regverdige Rower na,
en roep met geloof:
“Dink ook aan ons, o Verlosser, in u Koninkryk.”

Salig is die barmhartiges,
want aan hulle sal barmhartigheid bewys word.

Die swerm wat God doodgemaak het, die wettelose Joodse volk,
het in hul raserny tot Pilatus geroep en gesê:
“Kruisig Christus, die onskuldige,”
en verkies om vir Barábbas te vra.
Maar ons spreek tot Hom met die stem van die verstandige Rower:
“Dink ook aan ons, o Verlosser, in u Koninkryk.”

Salig is dié wat rein van hart is,
want hulle sal God sien.

U lewebringende sy,
soos 'n fontein wat uit Eden stroom,
deurdrenk u Kerk, o Christus, soos 'n redelike Paradys,
waarvandaan dit in vier Evangelies soos in vier hoofstrome verdeel,
en die wêreld bevogtig terwyl dit die skepping verheug,
en die nasies getrou leer om u Koninkryk te aanbid.

Salig is die vredemakers,
Want hulle sal kinders van God genoem word.

U is ter wille van my gekruisig,
sodat U vir my die bron van vergifnis kon word.
U sy is deurboor, sodat U vir my strome van lewe kon laat vloei.
Met spykers is U vasgeslaan, sodat ek deur die diepte van u lyding
kan vertrou op die hoogte van u krag en tot U kan roep:
“O Lewegewende Christus, eer aan u Kruis, en aan u Lyding, o Verlosser.”
                                         36



Salig is dié wat vervolg word ter wille van die geregtigheid,
Want aan hulle behoort die koninkryk van die hemele.

Toe U gekruisig is, o Christus,
het heel die Skepping by die aanskoue daarvan gesidder.
Die fondamente van die aarde het geskud uit vrees vir u mag.
Die hemelligte het hulself verberg en die voorhangsel van die Tempel het
geskeur.
Die berge het gebewe en die rotse het oopgebreek,
en die gelowige Rower roep saam met ons tot U, o Verlosser: “Dink aan my.”

Salig is julle wanneer die mense julle beledig en vervolg en valslik allerhande
kwaad teen julle spreek om my ontwil.

Aan die Kruis, o Heer, het U ons skuldbrief opgeskeur,
en toe U onder die dooies getel is,
het U hom wat daar heers, vasgebind,
terwyl U almal deur u Opstanding uit die boeie van die dood verlos.
Daardeur is ons verlig, o mensliewende Here, en roep ons tot U:
“Dink ook aan ons, o Verlosser, in u Koninkryk.”

Verbly en verheug julle, omdat julle loon groot is in die hemele.

Deurdat U op die Kruis verhef is, o Heer,
het U die mag van die dood verbreek,
en as God die skuldbrief teen ons uitgewis.
Skenk ook aan ons die bekering van die Rower, o enig Mensliewende,
ons wat U in geloof aanbid, o Christus ons God, en tot U roep:
“Dink ook aan ons, o Verlosser, in u Koninkryk.”

Eer aan die Vader en aan die Seun en aan die Heilige Gees.

Laat ons, die gelowiges, almal eendragtig bid
om die Vader en die Seun en die Heilige Gees
op waardige wyse te verheerlik,
'n eenheid van die Godheid wat in drie Persone bestaan,
wat sonder verwarring bly, eenvoudig, onverdeeld en ontoeganklik,
deur Wie ons verlos word uit die vuur van die straf.

Nou en altyd en tot in ewigheid. Amen.

U Moeder, o Christus,
wat U sonder saad in die vlees gebaar het,
sy wat waarlik Maagd was, en na geboortegewing ongerep gebly het,
háár bring ons tot U ter voorbidding, o mees barmhartige Meester,
                                      37


dat vergifnis van oortreding geskenk mag word aan hulle wat immer roep:
“Dink ook aan ons, o Verlosser, in u Koninkryk.”

             Prokimenon. Toon 4 (Ps. 21)

Hulle het my klere onder mekaar verdeel, en oor my gewaad die lot gewerp.

Vers: O God, my God, luister na My. Waarom het U My verlaat?

             DIE SEWENDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.

Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Mattheüs.

Volk         Eer aan U, o Heer, eer aan U.

Diaken*      Laat ons aandag gee.

Mattheüs 27:33-54

En in daardie tyd het hulle gekom op 'n plek wat Gólgota genoem word -dit
beteken: Plek van die Hoofskedel - en hulle het vir Hom asyn, met gal gemeng,
gegee om te drink; en toe Hy dit proe, wou Hy nie drink nie. En nadat hulle Hom
gekruisig het, het hulle sy klere verdeel deur die lot te werp, sodat vervul sou
word wat deur die profeet gespreek is: Hulle het my klere onder mekaar verdeel
en oor my gewaad die lot gewerp. En hulle het gaan sit en Hom daar bewaak. En
bokant sy hoof het hulle sy beskuldiging in skrif opgestel: DIT IS JESUS, DIE
KONING VAN DIE JODE. Toe word daar saam met Hom twee rowers gekruisig,
een aan die regter- en een aan die linkerkant. En die verbygangers het Hom
gesmaad terwyl hulle hul hoofde skud en sê: U wat die tempel afbreek en in drie
dae opbou, red Uself! As U die Seun van God is, kom af van die kruis! En so het
ook die owerpriesters saam met die skrifgeleerdes en ouderlinge gespot en
gesê: Ander het Hy verlos, Homself kan Hy nie verlos nie. As Hy die Koning van
Israel is, laat Hom nou van die kruis afkom, en ons sa! in Hom glo. Hy het op
God vertrou; laat Hy Hom nou verlos as Hy behae in Hom het; want Hy het gesê:
Ek is die Seun van God. En op dieselfde manier het die rowers wat saam met
                                       38


Hom gekruisig was, Hom ook beledig. En van die sesde uur af het daar
duisternis gekom oor die hele aarde tot die negende uur toe; en omtrent die
negende uur het Jesus met 'n groot stem geroep en gesê: Eli, Eli, lama
sabagtáni? Dit is: My God, my God, waarom het U My verlaat? En sommige van
die wat daar staan, hoor dit en sê: Hy roep Elía. Toe hardloop daar dadelik een
van hulle en neem 'n spons en maak dit vol asyn, en sit dit op 'n riet en laat Hom
drink. Maar die ander sê: Wag, laat ons sien of Elía kom om Hom te verlos.
Daarop het Jesus weer met 'n groot stem geroep en die gees gegee. En kyk, die
voorhangsel van die tempel het in twee geskeur, van bo tot onder, en die aarde
het gebewe en die rotse het geskeur; en die grafte het oopgegaan en baie
liggame van die ontslape heiliges het opgestaan. En na sy opstanding het hulle
uit die grafte uitgegaan en in die heilige stad ingekom en aan baie verskyn. En
toe die hoofman oor honderd en die wat saam met hom Jesus bewaak het, die
aardbewing sien en die dinge wat daar gebeur, het hulle baie bevrees geword en
gesê: Waarlik, Hy was die Seun van God.
Volk         Eer aan u lankmoedigheid, o Heer, eer aan U.


             Psalm 50

       Ontferm U oor my, o God, volgens u groot barmhartigheid en wis volgens die
       oorvloed van u medelye my oortreding uit.

       Was my heeltemal van my ongeregtigheid en reinig my van my sonde.

       Want ek ken my ongeregtigheid, en my sonde is altyd voor my.

       Teen U alleen het ek gesondig en gedoen wat boos is in u oë, sodat U
       geregverdig mag word deur u woorde, en u mag oorwin wanneer U geoordeel
       word.

       Want kyk, in ongeregtighede is ek ontvang, en in sondes het my moeder my
       gebaar.

       Want kyk, U het waarheid liefgehad, die geheime en verborgene van u wysheid
       het U aan my bekend gemaak.

       U sal my besprinkel met hisop, en ek sal gereinig word; U sal my was en ek sal
       witter word as sneeu.

       U sal my vreugde en blydskap laat hoor; die vernederde gebeentes sal jubel.

       Wend u aangesig van my sondes af, en wis al my ongeregtighede uit.

       Skep in my 'n rein hart, o God, en gee opnuut 'n opregte gees in my binneste.
                                        39


       Verwerp my nie van u aangesig nie, en neem u Heilige Gees nie van my weg nie.

       Gee my weer die vreugde van u heil, en versterk my deur u bestierende Gees.

       Ek sal wetteloses u weë leer, en die goddeloses sal hulle tot U wend.

       Red my van bloedskuld, o God, God van my heil; my tong sal jubel oor u
       geregtigheid.

       Here, U sal my lippe open, en my mond sal u lof verkondig.

       Want as U 'n offer verlang het, sou ek dit gegee het; in brandoffers sal U geen
       behae hê nie.

       'n Offer aan God is 'n verbryselde gees; 'n verbryselde en vernederde hart sal
       God nie verag nie.

       Doen goed, Here, aan Sion in u welbehae, en laat die mure van Jerusalem gebou
       word.

       Dan sal U 'n welbehae hê in 'n offer van geregtigheid, in offergawe en
       brandoffers; dan sal hulle stiere offer op u altaar.

             DIE AGSTE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.

Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Lukas.

Volk         Eer aan U, o Heer, eer aan U.

Diaken*      Laat ons aandag gee.

Lukas 23:32-49

En daar is nog twee ander, kwaaddoeners, weggelei orn saam rnet Hom
tereggestel te word. En toe hulle op die plek kom wat Hoofskedel genoem word,
het hulle Hom daar gekruisig, en die kwaaddoeners, een aan die regter- en een
                                        40


aan die linkerkant. En Jesus sê: Vader, vergeef hulle, want hulle weet nie wat
hulle doen nie. En hulle het sy klere verdeel en die lot daaroor gewerp. En die
volk het dit staan en aanskou. En die owerstes het saam met hulle ook geskimp
en gesê: Ander het Hy verlos; laat Hy Homself verlos as Hy die Christus, die
uitverkorene van God, is. En die soldate het Hom ook bespot en gekom en vir
Hom asyn gebring en gesê: As U die Koning van die Jode is, verlos Uself. En
daar was ook 'n opskrif bokant Hom geskrywe in Griekse en Romeinse en
Hebreeuse letters: HY IS DIE KONING VAN DIE JODE. En een van die
kwaaddoeners wat opgehang is, het Hom gesmaad en gesê: As U die Christus
is, verlos Uself en ons. Maar die ander een antwoord en bestraf hom en sê:
Vrees jy ook God nie, terwyl jy in dieselfde oordeel is? - ons tog regverdiglik,
want ons ontvang die verdiende loon vir ons dade, rnaar Hy het niks verkeerds
gedoen nie. En hy sê vir Jesus: Dink aan my, Here, wanneer U in u koninkryk
kom. En Jesus antwoord hom: Voorwaar Ek sê vir jou, vandag sal jy saam met
My in die Paradys wees. En dit was omtrent die sesde uur, en daar het duisternis
oor die hele aarde gekom tot die negende uur toe; en die son is verduister; en
die voorhangsel van die tempel het middeldeur geskeur. En Jesus het met 'n
groot stem uitgeroep en gesê: Vader, in u hande gee Ek my gees oor! En toe Hy
dit gesê het, blaas Hy die laaste asem uit. En toe die hoofman oor honderd sien
wat daar gebeur, het hy God verheerlik en gesê: Waarlik, hierdie man was
regverdig. En die hele skare wat vir hierdie skouspel bymekaar was, het op hulle
borste geslaan toe hulle sien wat gebeur het, en hulle het teruggegaan. En al sy
bekendes het ver weg gestaan; ook die vroue wat Hom van Galiléa gevolg het,
het hierdie dinge gesien.
Volk         Eer aan U lankmoedigheid, o Heer, eer aan U.


             Die Kanon van die Heilige Kosmas – Toon 6

Vyfde Ode.
Irmos

Vroeg in die môre wend ek my tot U
wat U uit goedhartigheid vir die gevallene ontledig het
sonder om verandering te ondergaan
en onder lyding gebuk gegaan het
sonder om hartstog te ervaar, o Woord van God.
Skenk my vrede, o Mensliewende.

Troparia.

Eer aan U, ons God, eer aan U.

Nadat hulle voete gewas is en hulle gereinig is
deur die deelname aan die goddelike misterie, o Christus,
het u dienaars nou saam met U uit Sion na die groot Olyfberg opgegaan
terwyl hulle U besing, o Mensliewende.
                                         41


Eer aan U, ons God, eer aan U.

Nadat hulle voete gewas is en hulle gereinig is
deur die deelname aan die goddelike misterie, o Christus,
het u dienaars nou saam met U uit Sion na die groot Olyfberg opgegaan
terwyl hulle U besing, o Mensliewende.

Eer aan die Vader en aan die Seun en aan die Heilige Gees.

“Kyk, My vriende,” het U gesê, “Wees nie bevrees nie,
want die uur is nou naby dat Ek gevange geneem word,
en deur die hande van wetteloses gedood word.
Julle sal almal verstrooi word en My in die steek laat,
maar Ek sal julle bymekaarmaak
om My te verkondig as die Mensliewende.”

Nou en altyd en tot in ewigheid. Amen.

“Kyk, My vriende,” het U gesê, “Wees nie bevrees nie,
want die uur is nou naby dat Ek gevange geneem word,
en deur die hande van wetteloses gedood word.
Julle sal almal verstrooi word en My in die steek laat,
maar Ek sal julle bymekaarmaak
om My te verkondig as die Mensliewende.”

Katawasia

Vroeg in die môre wend ek my tot U
wat U uit goedhartigheid vir die gevallene ontledig het
sonder om verandering te ondergaan
en onder lyding gebuk gegaan het
sonder om hartstog te ervaar, o Woord van God.
Skenk my vrede, o Mensliewende.

             Die Klein Litanie

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons en bewaar ons, o God, deur
             u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             heel ons lewe toevertrou aan Christus ons God.
                                        42


Volk         Aan U, o Heer.

Priester     Want U is die Vredevors en die Redder van ons siele,
             en tot U stuur ons die lof omhoog, tot die Vader en die Seun
             en die Heilige Gees, nou en altyd en tot in ewigheid.

Volk         Amen.

             Kontakion. Toon 8 – deur die Heilige Romanos.

Kom laat ons almal Hom besing
wat ter wille van ons gekruisig is.
Want Maria het Hom op die Kruishout gesien en gesê:
“Ook al verduur U die Kruis,
is U steeds my Seun en my God.”

             Die Ikos.

Toe Maria, die ooilam, gesien het hoe haar eie Lam ter slagting gesleep word,
het sy uitgeput saam met die ander vroue gevolg en só uitgeroep: “Waar gaan U
heen, my kind? Ter wille van wie voltooi U so spoedig die weg? Is daar weer 'n
bruilof te Kana en haas U nou U daarheen, om vir hulle wyn uit water te maak?
Moet ek saam met U gaan, my kind, of liewer vir U wag? Gee my 'n woord, o
Woord; moet my nie in stilte verbygaan nie, U wat my rein bewaar het. Want U is
my Seun en my God.”

Die menologion van die dag, gevolg deur die volgende vermelding:

Op die Groot en Heilige Vrydag gedenk ons die heilige, verlossende en
ontsagwekkende Lyding van ons Here en God en Verlosser Jesus Christus: die
gespuug, die slae, die houe in die gesig, die beledigings, die bespottinge, die
purperkleed, die riet, die spons, die asyn, die spykers, die spies, en bowenal die
Kruis en die dood, wat Hy vrywillig ter wille van ons verduur het, maar ook die
verlossende belydenis aan die kruis van die Verstandige Rower, wat saam met
Hom gekruisig is.

             Verse vir die Kruisiging

U is die lewende God, ook al het U op die Kruishout gesterf.
O naakte lyk en Woord van die lewende God.

             Verse vir die Verstandige Rower

Die Rower het die geslote poorte van Eden geopen
deur die sleutel “Dink aan my” in die slot te plaas.

Deur u besondere en eindelose goedhartigheid teenoor ons, o Christus ons God,
ontferm U oor ons. Amen.
                                        43


Agste Ode.
Irmos. Toon 6

Die heilige Jongelinge het die monument van goddelose boosheid blootgelê.
En die briesende, wettelose Sanhedrin bedink ydele dinge teen Christus,
en oorweeg hoe hulle Hom,
wat die lewe in die palm van sy hand hou, dood kan maak,
Hom wat heel die skepping loof en verheerlik tot in ewigheid.

Troparia

Eer aan U, ons God, eer aan U.

“Skud nou die slaap van julle ooglede af, my dissipels,”
het U, o Christus, gesê,
“en waak in die gebed, dat julle nie dalk deur versoeking verlore gaan nie,
en veral jy, o Simon,
want vir die sterke is daar 'n groter toets.
Ken my, o Petrus,
wat heel die skepping loof en verheerlik tot in ewigheid.”

Eer aan U, ons God, eer aan U.

“'n Ongewyde woord sal ek nooit oor my lippe laat gaan nie, o Meester.
Ek sal bly wees om saam met U te sterwe,
ook al sal almal U verloën,” het Petrus geroep.
“Nog vlees nog bloed, maar u Vader het U aan my geopenbaar,
wat heel die skepping loof en verheerlik tot in ewigheid.”

Eer aan U, ons God, eer aan U.

“Heel die diepte van goddelike wysheid en kennis het jy nie deurvors,
en die afgrond van my oordele oor jou het jy nie begryp nie, o mens,” het die
Here gesê.
“Synde vlees, moet jy nie roem nie, want jy sal Mý drie maal verloën,
wat heel die skepping loof en verheerlik tot in ewigheid.”

Ons loof die Vader en die Seun en die Heilige Gees, die Here.

“Jy ontken, o Simon Petrus, wat jy aanstons, soos voorspel, oorreed sal word om
te doen,
en 'n diensmeisie wat skielik op jou afkom sal jou laat skrik,” het die Here gesê.
“Wanneer jy bitterlik ween, sal jy Mý nietemin barmhartig vind,
wat heel die skepping loof en verheerlik tot in ewigheid,”

Ons prys, loof en aanbid die Here

Katawasia
                                         44


Die heilige Jongelinge het die monument van goddelose boosheid blootgelêl.
En die briesende, wettelose Sanhedrin bedink ydele dinge teen Christus,
en oorweeg hoe hulle Hom,
wat die lewe in die palm van sy hand hou, dood kan maak,
Hom wat heel die skepping loof en verheerlik tot in ewigheid.

Diaken*      Ons vereer die Theotokos en Moeder van die Lig met liedere en
             verheerlik haar.

Die diaken* bewierook die heiligdom, ikonostasis, naaf en Volk.

             Neënde Ode. Irmos. Toon 6

Eerbiedwaardiger as die Gerubim
en onvergelyklik glorieryker as die Serafim,
het u ongeskonde God die Woord gebaar.
Ware Theotokos, ons verheerlik u.

Eer aan U, ons God, eer aan U.

'n Dodelike, Godhatende bende,
'n Goddodende vergadering van booswigte,
het teen U opgestaan, o Christus,
en U, die Skepper van alles, soos 'n kwaaddoener weggevoer.
Ons verheerlik U.

Eer aan U, ons God, eer aan U.

Die goddeloses wat die Wet nie ken nie
en wat die stem van die profete vergeefs bestudeer,
het U, die Meester van alles, soos 'n skaap weggevoer
om U ten onregte te slag.
Ons verheerlik U.

Eer aan die Vader en aan die Seun en aan die Heilige Gees.

Die priesters saam met die skrifgeleerdes, deur bose naywer verwond
teenoor Hom wat van nature die Gewer van lewe is,
het U, die Lewe, uitgelewer aan die nasies
om uit die weg geruim te word.
Ons verheerlik U.

Nou en altyd en tot in ewigheid. Amen.

Soos 'n menigte honde het hulle U omsingel,
en U op die wang, geslaan, o Koning,
en U ondervra, en valse getuienis teen U gebring,
maar deur alles te verduur, het U almal gered.
                                        45


Katawasia

Eerbiedwaardiger as die Gerubim
en onvergelyklik glorieryker as die Serafim
het u ongeskonde God die Woord gebaar.
Ware Theotokos, ons verheerlik u.

             Die Klein Litanie

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons en bewaar ons, o God, deur
             u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieyke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertou aan Christus ons God.

Volk         Aan U, o Heer.

Priester     Want al die Kragte van die Hemele prys U en tot U stuur ons
             die lof omhoog, tot die Vader en die Seun en die Heilige Gees,
             nou en altyd en tot in ewigheid.

Volk         Amen.

             Eksapostilarion – Toon 3

U het die Rower nog dieselfde dag
waardig vir die Paradys geag, o Heer,
Verlig ook my
deur die hout van die Kruis,
en verlos my.
(drie maal)

             DIE NEGENDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.
                                       46


Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Johannes.

Volk         Eer aan U, o Heer, eer aan U.

Diaken*      Laat ons aandag gee.

Johannes19:25-37

In daardie tyd het by die kruis van Jesus gestaan sy moeder en sy moeder se
suster, Maria, die vrou van Klopas, en Maria Magdaléna. En toe Jesus sy
moeder sien en die dissipel wat Hy liefgehad het, by haar staan, sê Hy vir sy
moeder: Vrou, dáár is u seun! Daarop sê Hy vir die dissipel: Dáár is jou moeder!
En van daardie uur af het die dissipel haar in sy huis geneem. Hierna, omdat Hy
geweet het dat alles al volbring was - sodat die Skrif vervul sou word - het Jesus
gesê: Ek het dors! En daar het 'n kan vol asyn gestaan; en hulle het 'n spons met
asyn gevul en op 'n hisopstingel gesit en aan sy mond gebring. En toe Jesus die
asyn geneem het, sê Hy: Dit is volbring! En Hy het sy hoof gebuig en die gees
gegee. En dat die liggame nie op die sabbat aan die kruis sou bly nie, aangesien
dit die voorbereiding was - want die dag van daardie sabbat was groot - het die
Jode Pilatus gevra dat hulle bene gebreek en hulle weggeneem moes word. Die
soldate het toe gekom en die bene van die eerste een gebreek en van die ander
een wat saam met Hom gekruisig was; maar toe hulIe by Jesus kom en sien dat
Hy al dood was, het hulle sy bene nie gebreek nie. Maar een van die soldate het
met 'n spies in sy sy gesteek, en dadelik het daar bloed en water uitgekom. En
hy wat dit gesien het, het dit getuig, en sy getuienis is waar; en hy weet dat hy
die waarheid spreek, sodat julIe kan glo. Want hierdie dinge het gebeur, dat die
Skrif vervul sou word: Geen been van Hom sal gebreek word nie. En weer sê 'n
ander Skrif: HulIe sal sien in wie hulle gesteek het.
Volk         Eer aan u lankmoedigheid, o Heer, eer aan U.


       Die Lofpsalms - Toon 3
       Psalm 148
[A]    Laat alles wat asem het die Here loof.
       Loof die Here uit die hemele,
       loof Hom in die hoogste hemele.
       Aan U kom toe 'n lied, o God.
[B]    Loof Hom, al sy Engele.
       Loof Hom, al sy Magte.
       Aan U kom toe 'n lied, o God.
[A]    Loof Hom, son en maan. Loof Hom, al die sterre en die lig.
[B]    Loof Hom, hoogste hemele en waters wat bo die hemele is.
                                         47


[A]   Laat hulle die Naam van die Here loof; want Hy het gespreek en hulle het
      ontstaan; Hy het bevel gegee, en hulle is geskape.
[B]   Hy het hulle in stand gehou vir altyd en tot in ewigheid. Hy het 'n bevel
      neergelê, en dit sal nie verbygaan nie.
[A]   Loof die Here van die aarde af, groot seediere en alle dieptes.
[B]   Vuur en hael, sneeu en ys, stormwind, wat sy woord volbring.
[A]   Berge en alle heuwels, vrugtebome en alle seders.
[B]   Wilde diere en alle vee, kruipende diere en gevleuelde voëls.
[A]   Konings van die aarde en alle volke, vorste en alle regters van die aarde.
[B]   Jongelinge en jongedogters, oues saam met die jonges, laat hulle die
      Naam van die Here loof, want sy Naam alleen is hoogverhef.
[A]   Sy lof is bo die aarde en die hemel, en Hy sal die horing van sy volk
      verhef.
[B]   'n Lied vir al Sy heiliges, vir die kinders van Israel, vir 'n volk wat tot Hom
      nader.
      Psalm 149
[A]   Sing tot die Here 'n nuwe lied. Sy lof in die Kerk van sy heiliges.
[B]   Laat Israel hom verheug in sy Maker, en laat die kinders van Sion bly
      wees in hulle Koning.
[A]   Laat hulle sy Naam in koordans loof, Hom psalmsing met tamboeryn en
      siter.
[B]   Want die Here het 'n welbehae in Sy volk, en Hy sal die sagmoediges met
      verlossing verhef.
[A]   Sy heiliges sal in heerlikheid roem, en hulle sal bly wees op hul beddens.
[B]   Lofverheffinge van God is in hulle keel en tweesnydende swaarde in hulle
      hande;
[A]   Om wraak uit te oefen onder die nasies, strafgerigte onder die volke.
[B]   Om hulle konings met kettings te bind, en hulle edeles met ysterboeie.
[A]   Om 'n vonnis wat opgeskrywe is, aan hulle te voltrek; hierdie eer sal daar
      vir al sy heiliges wees.
      Psalm 150
[B]   Loof God in sy heiliges; loof Hom in die uitspansel van sy krag.
[A]   Loof Hom oor sy magtige dade; loof Hom na die volheid van sy
      grootheid.


      Deur Vizantios - Toon 3
Israel, my eersgebore seun,
het 'n dubbele boosheid gepleeg:
                                      48


Hy het My, die bron van lewende water, verlaat,
en vir homself 'n stukkende put gegrawe.
Hy het My op die Hout gekruisig,
maar vir Barábbas gevra en hom vrygelaat.
Die hemel was hieroor verbaas
en die son het sy strale verberg.
Maar jy, o Israel, het jou nie geskaam nie,
maar My aan die dood oorgelewer.
Vergewe hulle, Heilige Vader,
want hulle weet nie wat hulle gedoen het nie.


[B]   Loof Hom met basuingeklank, loof Hom met harp en siter.


Israel, my eersgebore seun,
het 'n dubbele boosheid gepleeg:
Hy het My, die bron van lewende water, verlaat,
en vir homself 'n stukkende put gegrawe.
Hy het My op die Hout gekruisig,
maar vir Barábbas gevra en hom vrygelaat.
Die hemel was hieroor verbaas
en die son het sy strale verberg.
Maar jy, o Israel, het jou nie geskaam nie,
maar My aan die dood oorgelewer.
Vergewe hulle, Heilige Vader,
want hulle weet nie wat hulle gedoen het nie.
[A]   Loof Hom met tamboeryn en koordans, loof Hom met snarespel en fluit.


Elke lid van u heilige liggaam
het oneer verduur ter wille van ons.
U hoof die dorings,
u gesig die gespuug;
u wange die slae,
u mond die smaak van gal gemeng met asyn;
u ore die goddelose godslastering,
u rug die géseling en u hand die riet;
u hele liggaam die uitstrek op die Kruis;
u gewrigte die spykers en u sy die spies;
U wat ter wille van ons gely het
en ons van die hartstogte bevry het,
wat in u mensliewendheid Uself verneder het
en ons opgehef het,
Almagtige Verlosser, ontferm U oor ons.
                                       49


[B]    Loof Hom met welluidende simbale, loof Hom met simbale van blydskap.
       Laat alles wat asem het die Here loof.

Toe U gekruisig is, o Christus,
het heel die skepping by die aanskoue daarvan gebewe.
Die fondamente van die aarde het geskud uit vrees vir u mag.
Toe U vandag verhef is, het die geslag van die Hebreërs tot niet gegaan.
Die voorhangsel van die tempel het middeldeur geskeur.
Die grafte het oopgegaan en die dooies het opgestaan.
Die hoofman oor honderd het die wonder gesien en gesidder.
U Moeder het daar naby gestaan en met moederlike weeklag uitgeroep:
“Hoe sal ek nie weekla en my op die bors slaan,
wanneer ek U nakend, soos 'n misdadiger, aan die Kruis sien hang nie?”
O Here, wat gekruisig en begrawe is
en opgestaan het uit die dood,
eer aan U.
       Eer aan die Vader en aan die Seun en aan die Heilige Gees.
       Toon 6
Hulle het My klere uitgetrek
en My met 'n skarlaken mantel geklee.
Hulle het 'n doringkroon op my hoof geplaas
en 'n riet in my regterhand gegee,
sodat Ek hulle kan verbrysel
soos die pottebakker se erdewerk
       Nou en altyd en tot in ewigheid. Amen.

My rug het Ek gegee om gegésel te word.
My gesig het Ek nie afgewend van die bespuwing nie.
Ek het voor Pilatus se regterstoel gestaan
en die Kruis verduur
ter wille van die verlossing van die wêreld.

             DIE TIENDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.

Priester     Vrede vir almal.

Volk         En vir u gees.
                                        50


Priester      Die Lesing uit die Heilige Evangelie volgens Markus.

Volk          Eer aan U, o Heer, eer aan U.

Diaken*       Laat ons aandag gee.

Markus 15:43-47

In daardie tyd kom daar 'n vername raadslid, Josef van Arimathéa, wat self ook
die koninkryk van God verwag het; en hy waag dit om na Pilatus in te gaan en
die liggaam van Jesus te vra. Pilatus was verwonderd dat Hy al dood was, en hy
het die hoofman oor honderd geroep en hom gevra of Hy al lank dood was. En
toe hy dit van die hoofman oor honderd verneem het, het hy die liggaam aan
Josef geskenk. En hy het linne gekoop, en Hom afgehaal en in die linne
toegedraai, en Hom neergelê in 'n graf wat in 'n rots uitgekap was. En hy het 'n
steen teen die opening van die graf gerol. En Maria Magdaléna en Maria, die
moeder van Joses, het gesien waar Hy neergelê word.
Volk          Eer aan u lankmoedigheid, o Heer, eer aan U.

              DIE DOKSOLOGIE

Leser           U kom die heerlikheid toe, Here ons God, en tot U stuur ons
        die lof omhoog, tot die Vader en die Seun en die Heilige Gees,
        nou en altyd en tot in ewigheid. Amen.

Priester      Eer aan U, Wat ons die lig laat sien het.

Leser (lees die Klein Doksologie)

Eer aan God in die hoogste hemele, en vrede op aarde, in die mense 'n
welbehae.
Ons besing U, ons loof U, ons aanbid U, ons verheerlik U, ons dank U vir u groot
heerlikheid.
Here Koning, hemelse God, almagtige Vader;
Here eniggebore Seun, Jesus Christus;
en Heilige Gees.
Here God, Lam van God, Seun van die Vader, wat die sonde van die wêreld
wegneem, ontferm U oor ons; U wat die sondes van die wêreld wegneem.
Aanvaar ons smeking, U wat sit aan die regterhand van die Vader, en ontferm U
oor ons.
Want U alleen is heilig, U alleen is die Heer, Jesus Christus, tot eer van God die
Vader. Amen.
Ek sal U elke dag loof, en u Naam prys tot in ewigheid, ja tot in alle ewigheid.
Here, U het vir ons 'n toevlug geword van geslag tot geslag. Ek het gesê: O
Here, ontferm U oor my. Genees my siel, want ek het teen U gesondig.
                                        51


Here, tot U het ek my toevlug geneem. Leer my om u wil te doen, want U is my
God. Want by U is die fontein van die lewe. In u lig sal ons die lig sien. Laat u
barmhartigheid voortduur vir die wat U ken.
Gee, Here, dat ons vandag van sonde bewaar mag word.
Lofwaardig is U, o Heer, die God van ons vaders, en geprys en verheerlik is u
Naam tot in ewigheid. Amen.
Laat u barmhartigheid oor ons wees, Here, soos ons ons hoop gestel het op U.
Lofwaardig is U, o Here, leer my u gebooie.
Lofwaardig is U, o Meester, gee my insig in u gebooie.
Lofwaardig is U, o Heilige, verlig my met u gebooie.
U barmhartigheid, Here, is tot in ewigheid. Laat vaar nie die werke van u hande
nie.
U kom toe die lofprysing, U kom toe die lofgesang, U kom toe die heerlikheid,
Vader, Seun, en Heilige Gees, nou en altyd en tot in ewigheid. Amen.

Diaken*      Laat ons ons oggendgebed tot die Here voleindig.

Volk         Here, ontferm U. En so na die volgende bede.

Diaken*      Help ons, red ons, ontferm U oor ons en bewaar ons, o God, deur u
             genade.

             Dat die hele dag volmaak, heilig, vreedsaam en sonder sonde mag
             wees, vra ons die Heer.

Volk         Skenk dit, o Heer. En so na elk van die volgende bedes.

Diaken*      Om ‘n engel van vrede, ‘n getroue gids en behoeder van ons siele
             en liggame, vra ons die Heer.

             Om vergifnis en kwytskelding van ons sondes en oortredinge, vra
             ons die Heer.

             Om wat goed en voordelig is vir ons siele, en om vrede vir die
             wêreld, vra ons die Heer.

             Dat ons die oorblywende tyd van ons lewe in vrede en
             boetvaardigheid mag voleindig, vra ons die Heer.

             Om ‘n Christelike einde aan ons lewens, vreedsaam en sonder
             lyding of rede tot skaamte, en om ‘n goeie verweer voor die
             ontsagwekkende regterstoel van Christus, laat ons vra.

             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
                                      52


             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want U is 'n God van barmhartigheid, medelye en
             mensliewendheid en tot U stuur ons die lof omhoog, tot die Vader
             en die Seun en die Heilige Gees, nou en altyd en tot in ewigheid.

Volk         Amen.

Priester     Vrede vir almal.

Volk         En vir u gees.

Diaken*      Laat ons ons hoofde buig voor die Heer.

Volk         Voor U, o Heer.

Die Priester sê in 'n gedempte toon

             Die Gebed by die Hoofbuiging

             Heilige Here, wat in die hemel woon, en ag slaan op wat hier
             benede is, en met u alsiende oog op heel die skepping neerkyk,
             voor U het ons die nek van siel en liggaam gebuig, en ons smeek
             U: Heilige der Heiliges, strek u onsienlike hand uit u heilige
             woonplek en seën ons almal, en as ons opsetlik of onopsetlik
             gesondig het, vergewe ons, as die goeie en mensliewende God,
             terwyl U ons u aardse en hemelse seëninge skenk.

(hardop)     Want aan U behoort dit om barmhartig te wees en ons te red, ons
             God, en tot U stuur ons die lof omhoog, tot die Vader en die Seun
             en die Heilige Gees, nou en altyd en tot in ewigheid.

Volk         Amen.

             DIE ELFDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.
                                       53


Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Johannes.

Volk         Eer aan U, o Heer, eer aan U.

Diaken*      Laat ons aandag gee.

Johannes 19:38-42

In daardie tyd het Josef van Arimathéa, wat 'n dissipel van Jesus was, maar in
die geheim, uit vrees vir die Jode, vir Pilatus gevra of hy die liggaam van Jesus
mag wegneem. En Pilatus het dit toegelaat. Hy het toe gegaan en die liggaam
van Jesus weggeneem. En Nikodémus, wat die eerste in die nag na Jesus
gegaan het, het ook gekom met 'n mengsel van mirre en alewee van omtrent
honderd pond gewig. En hulle het die liggaam van Jesus geneem en dit in doeke
toegedraai saam met die speserye, soos die gewoonte van die Jode is om te
begrawe. En daar was op die plek waar Hy gekruisig is, 'n tuin, en in die tuin 'n
nuwe graf waar nog nooit iemand in neergelê was nie. Daar het hulle Jesus toe
neergelê weens die voorbereiding van die Jode, omdat die graf naby was.

Volk         Eer aan u lankmoedigheid, o Heer, eer aan U.

             Die Apostiga – Toon 1

Heel die skepping is deur vrees verander,
toe dit U, o Christus, sien hang het aan die Kruis.
Die son is verduister
en die fondamente van die aarde het gebewe.
Alle dinge het saam met U, wat die heelal geskape het, gely.
O Here, wat vrywillig vir ons gely het, eer aan U.

Vers: Hulle het my klere onder mekaar verdeel en oor my gewaad die lot
      gewerp.

             Toon 2

Waarom bedink die goddelose en wettelose volk ydele dinge?
Waarom het hulle die Lewe van almal ter dood veroordeel?
O groot wonder!
Dat die Skepper van die wêreld in die hande van wetteloses oorgelewer word,
en die Mensliewende op die Kruishout verhef word,
                                      54


sodat Hy die gevangenes in die Onderwêreld kan bevry,
wat uitroep: “Lankmoedige Here, eer aan U!”

Vers: Hulle het My gal gegee as my spys, en vir my dors het hulle My asyn
       gegee.

Vandag, toe die onskuldige Maagd
U aan die Kruis sien hang, o Woord,
het sy met moederlike meegevoel geweekla,
swaar gewond in haar hart,
en het sy jammerend gekreun uit die diepte van haar siel
en haarself op die wange geslaan,
met haar hare deurmekaar.
En so het sy op haar bors geslaan en droewig uitgeroep:
“Wee my, my goddelike Kind!
Wee my, die Lig van die wêreld!
Waarom het U onder my oë weggesak, o Lam van God?”
Daarom sê die Leërskare van die Liggaamloses,
met vrees bevange,
“O Here wat ons begrip te bowe gaan, eer aan U!”

Vers: God, ons Koning, het van die voortyd af verlossing bewerk op die aarde.

Toe sy U aan die Kruishout sien hang, o Christus,
U die Skepper en God van die heelal,
het sy wat u sonder saad gebaar het,
met bittere leed uitgeroep:
“My Seun, waar het die skoonheid van u gestalte verdwyn?
Ek kan dit nie verduur
om U ten onregte gekruisig te sien nie.
Haas U dus en staan op,
sodat ek ook u Opstanding uit die dode
op die derde dag mag aanskou.”

Eer aan die Vader en aan die Seun en aan die Heilige Gees.

             Toon 8

O Here, toe U die Kruis bestyg het,
is die skepping met vrees en bewing oorval.
En U het die aarde daarvan weerhou
om hulle wat U gekruisig het in te sluk,
maar U het die Onderwêreld beveel om die gevangenes terug te stuur
vir die wedergeboorte van sterflinge.
                                         55


O Regter van die lewendes en die dooies,
U het gekom om lewe te skenk en nie die dood nie.
O Mensliewende, eer aan U.

Nou en altyd en tot in ewigheid. Amen.

Nou word die pen vir die onregverdige regters se uitspraak ingedoop,
en Jesus word gevonnis en tot die Kruis veroordeel.
En die skepping ly wanneer
dit die Here aan die Kruis sien.
Maar, o goeie Here,
wat in die natuur van u liggaam vir my gely het, eer aan U.

             DIE TWAALFDE EVANGELIELESING

Diaken*      En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (drie maal)

Diaken*      Wysheid. Laat ons opstaan. Laat ons luister na die Heilige
             Evangelie.

Priester     Vrede vir almal.

Volk         En vir u gees.

Priester     Die Lesing uit die Heilige Evangelie volgens Mattheüs.

Volk         Eer aan U, o Heer, eer aan U.

Diaken*      Laat ons aandag gee.

Mattheüs 27:62-66

Die volgende dag - dit is die dag ná die voorbereiding - kom die owerpriesters en
die Fariseërs by Pilatus saam en sê: My heer, ons herinner ons dat die verleier,
toe hy in die lewe was, gesê het: Oor drie dae staan Ek op. Gee dan bevel dat
die graf verseker word tot die derde dag toe, dat sy dissipels nie miskien in die
nag kom en Hom steel nie, en vir die volk sê: Hy het opgestaan uit die dode. En
die laaste dwaling sal erger wees as die eerste. Daarop sê Pilatus vir hulle: JulIe
sal 'n wag kry; gaan verseker dit soos julIe dit verstaan. En hulIe het gegaan en
die graf verseker deur die steen te verseël in teenwoordigheid van die wag.

Volk         Eer aan u lankmoedigheid, o Heer, eer aan U.
                                      56


Priester     Dit is goed om die Here te dank en om tot u Naam te psalmsing, o
             Allerhoogste; om in die môre u barmhartigheid te verkondig en u
             waarheid in die nag.

Leser        Heilige God, Heilige Magtige, Heilige Onsterflike, ontferm U
             oor ons. (drie maal)

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Alheilige Drie-eenheid, ontferm U oor ons.
             Here, reinig ons van ons sondes.
             Meester, vergeef ons ons oortredinge.
             Heilige, besoek en genees ons swakhede,
             om u Naams ontwil.

             Here, ontferm U. Here, ontferm U. Here, ontferm U.

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Onse Vader, wat in die hemele is,
             laat u naam geheilig word.
             Laat u koninkryk kom.
             Laat u wil geskied
             soos in die hemel net so ook op die aarde.
             Gee ons vandag ons daaglikse brood
             en vergeef ons ons skulde
             soos ons ook ons skuldenaars vergewe
             en lei ons nie in versoeking nie
             maar verlos ons van die bose.

Priester     Want aan U behoort die Koninkryk en die krag en die
             heerlikheid, aan die Vader en die Seun en die Heilige Gees,
             nou en altyd en tot in ewigheid.

Volk         Amen.

             Apolitikion – Toon 4

Deur u kosbare bloed.
het U ons losgekoop uit die vloek van die wet,
Aan die Kruis vasgeslaan en deur die spies deurboor,
het U die bron van onsterflikheid vir die mensdom geword.
Ons Verlosser, eer aan U.
                                       57



Die Dringende Litanie

Diaken*      Wees ons barmhartig, o God, volgens u groot barmhartigheid,
             ons bid U, hoor ons en wees barmhartig.

Volk         Here, ontferm U. (3x) En so na elk van die oorblywende bedes.

Diaken*      Ook bid ons vir die vrome, Ortodokse Christene.

             Ook bid ons vir ons vader, pous en patriarg N., ons aartsbiskop en
             herder N., en vir al ons broers en susters in Christus.

             Ook bid ons vir die President van ons land, en vir alle owerhede
             en magte wat oor ons gestel is.

             Ook bid ons om barmhartigheid, lewe, vrede, gesondheid, heil en
             besoeking, vergifnis en kwytskelding van sondes vir die dienaars
             van God, alle toegewyde en Ortodokse Christene, wat in hierdie
             stad/dorp en gemeente woon of vertoef, vir die opsieners en lede
             van hierdie heilige Kerk en vir hulle familielede; [en ook vir die
             dienaars van God N. & N. (hier kan die Diaken die name noem van
             diegene vir wie hy gevra is om te bid) en vir almal wat vir ons gevra
             het om vir hulle te bid, onwaardig soos wat ons is.]

             Ook bid ons vir die salige en gedenkwaardige grondleggers van
             hierdie heilige Kerk, en vir al ons Ortodokse broers en susters wat
             ons in die rus voorafgegaan het, en wat hier en oor die hele wêreld
             heen vroom ontslape lê; [en ook vir die dienaars van God N. & N.
             (hier kan die Diaken die name noem van diegene vir wie hy gevra
             is om te bid) en dat hulle al hul oortredings, opsetlik sowel as
             onopsetlik, vergewe mag word.]

             Ook bid ons vir hulle wat offergawes bring, vir hulle wat goeie
             werke in hierdie heilige en aleerbiedwaardige huis doen, vir hulle
             wat daarin dien en hulle wat sing, en vir die volk hier
             teenwoordig, wat wag op u groot en ryke barmhartigheid.

                                 Die Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u
             dienaars, en wees ons barmhartig na die volheid van u
             barmhartigheid. Laat u deernis op ons neerdaal en op
             U hele volk wat wag op u ryke barmhartigheid.
                                       58


(hardop)      Want U is ‘n barmhartige en mensliewende God, en tot U stuur
              ons die lof omhoog, tot die Vader en die Seun en die Heilige Gees,
              nou en altyd en tot in ewigheid.

Volk          Amen.

                                Die Wegsending

Diaken*       Wysheid.

Leser         Vader, seën.

Priester      Geloofd is Hy wat Is, Christus ons ware God, immer, nou en altyd
              en tot in ewigheid.

Leser         Amen. Mag die Here God die heilige en onfeilbare geloof
of priester   van die vrome, Ortodokse Christene saam met sy heilige Kerk
              versterk tot in ewigheid.

Priester      Hoogheilige Theotokos, red ons.

Leser         Eerbiedwaardiger as die Gerubim, en onvergelyklik glorieryker
              as die Serafim, het u ongeskonde God die Woord gebaar.
              Ware Theotokos, ons verheerlik u.

Die priester staan in die Heilige Deure met sy gesig na die Volk, en doen die
Groot Wegsending as volg:

              Eer aan U, Christus God, ons hoop, eer aan U.

Leser         Eer aan die Vader en aan die Seun en aan die Heilige Gees,
              nou en altyd en tot in ewigheid. Amen.

              Here, ontferm U. (3x) Vader seën,.

Priester      Mag Hy wat ter wille van ons verlossing bespuwing, géseling, houe
              in die gesig, die Kruis en die dood verduur het, Christus ons ware
              God, deur die gebede van sy al-onbevlekte, al-onskuldige, heilige
              Moeder, deur die krag van die kosbare en lewendmakende Kruis,
              deur die smekinge van die heilige, glorieryke en alomgeëerde
              Apostels, van die heilige N. (aan wie die kerk toegewy is), van die
              heilige en regverdige Voorouers van God, Joachim en Anna, en
              van al die heiliges, Hom oor ons ontferm en ons red, want Hy is
              goed en mensliewend.

Volk          Amen.
                                   59



Priester   Deur die gebede van ons heilige vaders, Here Jesus Christus ons
           God, ontferm U oor ons en red ons.

Volk       Amen.
                                       60


Terwyl die Ses Psalms gelees word, lees die priester die

             Twaalf Oggendgebede

1.     Ons dank U, Here ons God, wat ons uit die slaap laat opstaan het en 'n woord
van lof in ons mond geplaas het, om u heilige Naam te aanbid en aan te roep. En ons
bid U: stuur nou ook, terwille van u medelye wat U nog altyd in ons lewens bewys het, u
hulp oor hulle neer wat voor die aangesig van u heilige heerlikheid staan en wag op u
ryke barmhartigheid. En gee dat hulle U altyd met ontsag en liefde sal dien, loof, en
besing, en u onuitspreeklike goedheid sal aanbid. Want U kom toe alle heerlikheid, eer
en aanbidding, Vader, Seun en Heilige Gees, nou en altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op die aarde.
Leer ons om geregtigheid en heiligheid in u vrees te volbring. Want ons verheerlik U,
ons God wat waarlik bestaan. Neig U oor en hoor ons. En dink, Here, by name aan
almal hier teenwoordig wat saam met ons bid, en red hulle deur u krag. Seën u volk en
heilig u erfdeel. Skenk vrede aan u wêreld, aan u Kerke, aan die priesters, aan ons
regeerders, en aan heel u volk. Want geloofd en verheerlik word u aleerbiedwaardige en
verhewe naam, van die Vader en die Seun en die Heilige Gees, nou en altyd en tot in
ewigheid. Amen.

3.      In die nag ontwaak ons gees tot U, ons God, want u gebooie is 'n lig. Leer ons, o
God, u geregtigheid, u bevele en u voorskrifte. Verlig die oë van ons verstand, sodat ons
nooit in sondes tot die dood toe mag slaap nie. Verdryf alle duisternis uit ons harte.
Skenk ons die Son van geregtigheid, en bewaar ons lewe ongeskonde van skadelike
invloede deur die seël van u Heilige Gees. Rig ons skrede op die weg van vrede. Gee
dat ons die daeraad en die dag met blydskap mag aanskou, sodat ons die
oggendgebede tot U mag opstuur. Want aan U behoort die mag, en aan U behoort die
koninkryk en die krag en die heerlikheid: aan die Vader en die Seun en die Heilige Gees,
nou en altyd en tot in ewigheid. Amen.

4.     Meester ons God, heilig en ondeurgrondelik, wat die lig beveel het om uit die
duisternis te skyn, wat ons deur die nag se slaap laat rus het, en ons weer laat opstaan
het om u goedheid te verheerlik en af te smeek; deur u eie goedhartigheid wat pleit by U:
Aanvaar ons waar ons U nou aanbid en na die krag van ons vermoë dank, en skenk ons
alles waarvoor ons vra wat tot ons verlossing sal lei. Maak ons kinders van die lig en
van die dag, en erfgename van u ewige goeie dinge. Dink, Here, in die volheid van u
medelye, aan u hele volk, aan hulle wat hier saam met ons aanwesig is en saam met
ons bid, en aan al ons broers en susters, op land en op die see, en op alle plekke van u
heerskappy, wat die behoefte het aan u mensliewendheid en bystand, en skenk hulle u
groot barmhartigheid. Sodat ons altyd na liggaam en siel behoue mag bly en u
wonderbare en geprese naam met vrymoedigheid mag verheerlik, van die Vader en die
Seun en die Heilige Gees, nou en altyd en tot in ewigheid. Amen.

5.    Skatkis van die goeie, ewige bron, Heilige Vader, wat wonders doen, almagtige
heerser oor die heelal, ons almal aanbid U en smeek U, met 'n beroep op u
barmhartigheid en medelye, om tot hulp en beskerming van ons geringheid te kom. Dink,
                                       61


Here, aan u smekelinge. Aanvaar ons almal se oggendgebede soos wierook voor u
aangesig, en ag nie een van ons verwerplik nie, maar bewaar ons almal deur u
deernisvolle dade. Dink. Here, aan hulle wat waak en sing tot u lof, en dié van u
eniggebore Seun, ons God, en u Heilige Gees. Wees hulle Helper en Beskermer.
Aanvaar hulle smekinge op u geestelike altaar bo die hemele. Want U is ons God, en tot
U stuur ons die lof omhoog, tot die Vader en die Seun en die Heilige Gees, nou en altyd
en tot in ewigheid. Amen.

6.      Ons dank U, Here, God van ons verlossing, dat U alles vir die welsyn van ons
siele doen, sodat ons altyd opsien tot U, die Verlosser en Weldoener van ons siele.
Want in dié deel van die nag wat verby is, het U ons rus gegee, en ons opgewek uit ons
beddens om in aanbidding van u dierbare naam hier te staan. Daarom bid ons U, Here:
Gee ons die genade en krag, sodat ons waardig geag mag word om met insig tot U te
sing, en om onophoudelik te bid, terwyl ons ons eie heil met vrees en bewing uitwerk,
met die bystand van u Christus. Dink, Here, aan hulle wat in die nag tot U roep. Verhoor
hulle en ontferm U oor hulle, en verbrysel onder hulle voete die onsigbare, vyandige
teenstanders. Want U is die Vredevors en die Redder van ons siele, en tot U stuur ons
die lof omhoog, tot die Vader en die Seun en die Heilige Gees, nou en altyd en tot in
ewigheid. Amen.

7.     O God en Vader van ons Here Jesus Christus, wat ons uit die bed laat opstaan
het, en ons by die uur van gebed byeengebring het, gee ons genade as ons ons monde
oopmaak, en aanvaar ons danksegging wat ons na vermoë tot U rig. En leer ons u
voorskrifte, want ons weet nie hoe om na behore te bid nie, tensy U, Here, ons deur u
Heilige Gees lei. Daarom bid ons U: As ons tot en met die teenswoordige uur gesondig
het in woord, daad of gedagte, opsetlik of onopsetlik, gee ons kwytskelding, vergewe
ons en spreek ons vry. Want as U wetteloosheid aansien, Here, Here, wie sal bestaan?
Want by U is versoening. Want U alleen is heilig, 'n Helper, en 'n kragtige Beskermer
van ons lewens, en tot U is ons lofsang voortdurend. Mag die heerskappy van u
koninkryk geloof en verheerlik word, van die Vader en die Seun en die Heilige Gees,
nou en altyd en tot in ewigheid. Amen.

8.     Here, ons God, wat die traagheid wat die slaap meebring van ons verdryf het, en
ons met 'n heilige wekroep byeengeroep het, om ons hande in die nag op te hef, en U te
dank vir die oordele van u geregtigheid, aanvaar ons gebede, ons smekinge, ons
belydenisse, ons nagtelike erediens. En skenk ons, o God, 'n onbeskaamde geloof, 'n
vaste hoop en ongeveinsde liefde. Seën ons kom en ons gaan, ons dade en werke,
woorde en gedagtes, en gee dat ons die dagbreek tegemoet mag gaan terwyl ons die
goedertierenheid van u onuitspreeklike goedhartigheid prys, besing en loof. Want
geloofd word U alheilige naam, en verheerlik is u koninkryk, van die Vader en die Seun
en die Heilige Gees, nou en altyd en tot in ewigheid. Amen.

9.    Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u
Evangelieboodskap te verstaan. Plant in ons ontsag vir u saligmakende gebooie,
sodat ons, nadat ons alle vleeslike begeertes vertrap het, ons kan wend tot 'n
                                        62


geestelike lewenswyse, deur alles wat U behaag te dink sowel as te doen. Want
U is ons heiliging en verligting, en tot U stuur ons die lof omhoog, tot die Vader
en die Seun en die Heilige Gees, nou en altyd en tot in ewigheid. Amen.

10.     Here, ons God, wat vergifnis deur bekering aan die mensdom geskenk het,
en vir ons as voorbeeld van die erkentenis en belydenis van sondes, die
bekering tot vergifnis van die profeet Dawid voorgehou het: Ontferm U, o
Meester, volgens u groot barmhartigheid oor ons wat deur 'n menigte, groot
misstappe geval het, en wis ons ongeregtighede uit volgens die menigvuldigheid
van u medelye. Want ons het gesondig teen U, wat die verborge en bedekte
dinge van die mensehart ken, en alleen die gesag het om sondes te vergewe.
Skep in ons 'n rein hart, versterk ons deur u bestierende Gees, maak aan ons die
vreugde van u heil bekend, en verwerp ons nie van u aangesig nie. Maar, daar U
goed en mensliewend is, laat dit u tot welbehae wees dat ons U tot ons laaste
asem 'n offer van geregtigheid, en 'n offergawe op u heilige altare mag opdra.
Deur die barmhartigheid, ontferming en mensliewendheid van u eniggebore
Seun, met Wie U geloof word, saam met u alheilige, goeie en lewendmakende
Gees, nou en altyd en tot in ewigheid. Amen.

11.    O God, ons God, wat die geestelike en redelike magte deur u wil tot stand
gebring het, ons bid U en smeek U, aanvaar die lofprysing wat ons en al u skepsels U
na vermoë bring, en beloon ons met die ryke gawes van u goedheid. Want voor U buig
elke knie van dié wat in hemel, en dié wat op die aarde en dié wat onder die aarde is, en
alles wat asem het en alle skepsels besing u ondeurgrondelike heerlikheid. Want U
alleen is die ware God, ryk aan barmhartigheid. Want al die Kragte van die Hemele prys
U en tot U stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.

12.    Ons prys U, ons besing U, ons loof U en dank U, o God van ons vaders,
dat U die duisternis van die nag laat verbygaan en ons weer die daglig getoon
het. Maar ons smeek u in u goedheid: Vergewe ons sondes, en aanvaar ons
smeekgebed in u grote medelye, want tot U neem ons ons toevlug, die
barmhartige en almagtige God. Laat die ware Son van u geregtigheid in ons
harte skyn. Verlig ons verstand en bewaar al ons sintuie, sodat ons, soos in die
dag, fatsoenlik mag wandel op die weg van u gebooie, en tot die ewige lewe mag
kom; want by U is die bron van die lewe, en mag ons waardig geag word om ons
te kan verheug in u ontoeganklike lig. Want U is ons God, en tot U stuur ons die
lof omhoog, tot die Vader en die Seun en die Heilige Gees, nou en altyd en tot in
ewigheid. Amen.
63
