                                    1


           Die Mette vir die Sondag van die Heilige Goddraende Vaders
           van Nicea.

Priester   Geseënd is ons God, immer, nou en altyd en tot in ewigheid.

Leser      Amen.

Priester   Eer aan U, ons God, eer aan U.

Leser      Heilige God, Heilige Magtige, Heilige Onsterflike, ontferm U
           oor ons. (drie maal)

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Alheilige Drie-eenheid, ontferm U oor ons.
           Here, reinig ons van ons sondes.
           Meester, vergeef ons ons oortredinge.
           Heilige, besoek en genees ons swakhede,
           om u Naams ontwil.

           Here, ontferm U. Here, ontferm U. Here, ontferm U.

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Onse Vader, wat in die hemele is,
           laat u naam geheilig word.
           Laat u koninkryk kom.
           Laat u wil geskied
           soos in die hemel net so ook op die aarde.
           Gee ons vandag ons daaglikse brood
           en vergeef ons ons skulde
           soos ons ook ons skuldenaars vergewe
           en lei ons nie in versoeking nie
           maar verlos ons van die bose.

Priester   Want aan U behoort die Koninkryk en die krag en die heerlikheid,
           aan die Vader en die Seun en die Heilige Gees, nou en altyd en
           tot in ewigheid.

Leser      Amen.

           O Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.
                                     2


             Uit vrye wil verhef op die Kruis,
             skenk u barmhartighede, o Christus God, aan die nuwe
             gemeenskap wat u naam dra.
             Verbly u volk deur u krag
             en skenk hul die oorwinning oor hul vyande.
             Mag hul U as bondgenoot hê
             'n wapen van vrede
             'n onoorwinlike segeteken.

             Nou en altyd en tot in ewigheid. Amen.

             Ontsagwekkende beskermster
             wat nie beskaam nie,
             verag, o goeie, ons smeekbedes nie.
             O albesonge Theotokos,
             versterk die Ortodokse gemeenskap,
             red u volk en gee hulle die oorwinning vanuit die hemel,
             want u het God gebaar, o eniggeseënde.

Diaken*      Wees ons barmhartig, o God, volgens u groot barmhartigheid,
             ons bid U, hoor ons en wees barmhartig.

Volk         Here, ontferm U. (3x) En so na elk van die oorblywende bedes.

             Ook bid ons vir die vrome, Ortodokse Christene.

             Ook bid ons vir ons vader, pous en patriarg N., ons aartsbiskop
             en herder N., en vir al ons broers en susters in Christus.

Priester     Want U is ‘n barmhartige en mensliewende God, en tot U stuur
             ons die lof omhoog, tot die Vader en die Seun en die Heilige
             Gees, nou en altyd en tot in ewigheid.

Leser        Amen. Vader, seën in die Naam van die Here.

Priester     Eer aan die heilige, eenwesenlike, lewendmakende en
             onverdeelde Drie-eenheid, immer, nou en altyd en tot in
             ewigheid.

Leser        Amen.

Die Ses Psalms

Eer aan God in die hoogste hemele, en vrede op aarde, in die mense 'n
welbehae. (drie maal)

Here, U sal my lippe open, en my mond sal u lof verkondig. (twee maal

Psalm 3
                                       3


O Here, waarom het my verdrukkers vermenigvuldig? Baie staan teen my op.
Baie sê van my siel: Daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige
berg.
Ek het gaan lê en aan die slaap geraak; ek het wakker geword, want die Here
sal my help.
Ek sal nie bang wees vir tienduisende van die volk wat rondom my stelling
inneem nie.
Staan op, Here; red my, my God; want U het almal geslaan wat my sonder
rede haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here
sal my help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen
vrede in my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle
my neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou
gegaan.
Want my lendene is gevul met bespottinge, en daar is geen genesing in my
vlees nie.
Ek is mishandel en erg verneder, ek het geweekla vanweë die gesug van my
hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie
by my nie.
My vriende en bure het nadergekom en teenoor my gestaan, en my
naasbestaandes het ver van my gestaan.
En dié wat my lewe soek het geweld gebruik, en hulle wat my ongeluk soek
het dwaashede gepraat en die hele dag listige planne bedink.
Maar ek, soos 'n dowe het ek niks gehoor nie, en soos 'n stomme wat sy
mond nie oopmaak nie.
En ek het geword soos 'n man wat nie hoor nie en wat geen teregwysing in sy
mond het nie.
Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my
voete gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
                                        4


onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie
nagejaag het.
Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder
water.
So het ek in die heiligdom voor U verskyn, om u mag en u heerlikheid te sien.
Want u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys
met jubelende lippe.
Wanneer ek aan U gedink het op my bed, soggens, het ek oor U gepeins.
Want U was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die
aarde ingaan. Hulle sal oorgelewer word aan die mag van die swaard; die
deel van jakkalse sal hulle word.
Maar die koning sal bly wees in God; elkeen wat by Hom sweer sal geprys
word, want die mond van hulle wat onregmatige dinge spreek, is toegestop.

En weer:

Soggens het ek oor U gepeins. Want U was 'n hulp vir my, en in die
skaduwee van u vleuels sal ek jubel.
My siel is aan U verkleef, u regterhand het my gehelp.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Psalm 87

Here, God van my heil, bedags, en ook in die nag, het ek voor u aangesig
geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die
                                      5


doderyk gekom.
Ek is gereken by die wat in die kuil neerdaal; ek het geword soos 'n man wat
sonder hulp is, vry onder die dooies.
Soos die wat verslaan is en in die graf lê, aan wie U nie gedink het nie, en
hulle is afgestoot van u hand.
Hulle het my in die diepste kuil gesit, in duisternis en in die skadu van die
dood.
U grimmigheid het swaar op my gerus, en U het al u golwe teen my gebring.
U het my bekendes ver van my verwyder; hulle het my 'n gruwel vir hulself
gemaak.
Ek is oorgelewer en het nie uitgegaan nie; my oë het swak geword vanweë
my armoede.
Ek het U aangeroep, Here, die hele dag deur; ek het my hande tot U
uitgestrek.
Sal U vir die dooies wonders doen? Of sal geneeshere hulle laat opstaan om
U in erkentlikheid te bely?
Sal iemand u barmhartigheid in die graf bekendmaak, of u waarheid in die
plek van vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet
kom.
Waarom, Here, het U my siel verstoot, en wend U u aangesig van my af weg?
Ek is arm en ervaar moeite van my jeug af; nadat ek verhoog is, is ek
verneder en het ek in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my
ellende.

En weer:

Here, God van my heil, bedags het ek geroep en ook snags voor U. Laat my
gebed voor u aangesig kom, neig u oor tot my smeking.

Psalm 102

Loof die Here, o my siel, lofwaardig is u, o Heer. Loof die Here o my siel, en
alles wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
Wat jou lewe verlos van die verderf, wat jou met barmhartigheid en deernis
kroon.
Wat jou verlange met die goeie vervul. Jou jeug sal weer nuut word soos die
van 'n arend.
Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig
wees nie.
Nie volgens ons ongeregtighede het Hy met ons gehandel nie, ook het Hy ons
                                       6


nie vergeld volgens ons sondes nie.
Want so hoog soos die hemel is bo die aarde het die Here sy barmhartigheid
laat toeneem oor dié wat Hom vrees.
So ver as die ooste van die weste is, so ver het Hy ons ongeregtighede van
ons verwyder.
Soos 'n vader medelye het met sy kinders, so het die Here medelye gehad
met dié wat Hom vrees, want Hy, Hy weet watter maaksel ons is, Hy het
onthou dat ons stof is.
Die mens: soos die gras is sy dae; soos 'n blom van die veld, so sal hy bloei.
Want die wind het daaroor gegaan, en dit sal nie meer wees nie, en dit sal sy
plek nie meer ken nie.
Maar die barmhartigheid van die Here is van ewigheid tot ewigheid oor dié
wat Hom vrees.
En sy geregtigheid vir kindskinders; vir dié wat sy verbond hou; en dink aan
sy gebooie om dié te doen.
Die Here het sy troon in die hemel berei en sy koninkryk heers oor alles. Loof
die Here, al sy Engele, kragtiges in mag wat sy woord volbring in
gehoorsaamheid aan die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here,
o my siel.

En weer:

Op al die plekke van sy heerskappy: Loof die Here, o my siel.

Psalm 142

Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond
verneder; hy het my laat sit in duisternis soos hulle wat lankal dood is, en my
gees is vermoeid oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u
hande het ek steeds nagedink.
Ek het my hande tot U uitgestrek; my siel smag na U soos 'n dorsland.
Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in
die kuil neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek
my siel opgehef.
Bevry my van my vyande, Here, want tot U het ek my toevlug geneem. Leer
my om u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here,
sal U my lewend maak.
In u geregtigheid sal U my siel uit verdrukking lei. En in u ontferming sal U my
                                        7


vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg
nie. (twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons
              bid tot die Heer.

              Om vrede vir die hele wêreld, die welsyn van die heilige Kerke
              van God, en die eenheid van almal, laat ons bid tot die Heer.

              Vir hierdie heilige Huis, en vir hulle wat dit met geloof, eerbied
              en die vrees van God betree, laat ons bid tot die Heer.

              Vir ons vader, pous en patriarg N., vir ons aartsbiskop en herder
              N., vir die eerbiedwaardige priesterskap, die diakonaat in
              Christus, vir alle geestelikes en die hele volk, laat ons bid tot die
              Heer.

              Vir die mense van ons land, en vir alle owerhede en magte wat
              oor ons gestel is, laat ons bid tot die Heer.

              Vir hierdie patriargaat en hierdie heilige bisdom, vir alle stede en
              dorpe, en vir die gelowiges wat daar woon, laat ons bid tot die
              Heer.

              Vir gunstige weer, ‘n oorvloedige opbrengs van die aarde, en tye
              van vrede, laat ons bid tot die Heer.

              Vir reisigers op land, see en in die lug, vir hulle wat siek is en
              hulle wat ly, vir gevangenes en hul verlossing, laat ons bid tot
              die Heer.

              Om ons bevryding van alle verdrukking, toorn, gevaar en nood,
              laat ons bid tot die Heer.
                                      8


             Help ons, red ons, ontferm U oor ons en bewaar ons, o God,
             deur u genade.

             Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

             Want U kom toe alle heerlikheid, eer en aanbidding, Vader,
             Seun en Heilige Gees, nou en altyd en tot in ewigheid.

Volk         Amen.

Toon 6

Die Here is God en het aan ons verskyn. Geseënd is Hy wat kom in die Naam
van die Here.

Vs. 1 Bely die Here met dankbaarheid, en roep sy heilige Naam aan.

Vs. 2 Al die nasies het my omsingel, maar in die Naam van die Here het ek
      hulle afgeweer.

Vs. 3 Dit het van die Here gekom, en dit is wonderbaar in ons oë.

Apolitikion – Toon 6

Die engelemagte was by u graf;
die wagte het soos dooies geword.
Maria het by u graf gestaan,
op soek na u vlekkelose liggaam.
U het die doderyk beroof
sonder om daardeur aangetas te word.
U het die Maagd tegemoet gegaan en die lewe geskenk.
U wat uit die dode opgestaan het:
Here, eer aan U!

Eer aan die Vader en aan die Seun en aan die Heilige Gees.

Toon 8

Glorieryk is U, o Christus ons God,
wat ons vaders as sterre op aarde gevestig
en ons almal deur hulle op die ware geloof gerig het.
O Albarmhartige, eer aan U.

Nou en altyd en tot in ewigheid. Amen.
                                       9


Toon 4

In heerlikheid is U opgeneem, o Christus ons God,
nadat U die dissipels verbly het met die belofte van die Heilige Gees.
Want deur dié seën is hulle verseker
dat U die Seun van God is,
die Verlosser van die wêreld.

DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want aan U behoort die mag, en aan U behoort die koninkryk en
             die krag en die heerlikheid: aan die Vader en die Seun en die
             Heilige Gees, nou en altyd en tot in ewigheid.

Volk         Amen.

Eerste Katismagesang – Toon 6

Met die graf geopen en die doderyk wat weekla,
het Maria tot die apostels wat wegkruip, geroep:
“Kom uit, julle arbeiders in die wingerd,
verkondig die woord van die Opstanding,
‘Die Here het opgestaan,
en skenk aan die wêreld sy groot barmhartigheid.’”

Eer aan die Vader en aan die Seun en aan die Heilige Gees.

Maria Magdalena het by u graf gestaan, Heer,
en geween
en toe sy U vir die tuinier aansien,
het sy hardop uitgeroep:
“Waar het jy die ewige Lewe gesit?
Waar het jy Hom wat op troon van die Gerubim is, weggesteek?
Hulle wat Hom bewaak het, is deur ‘n doodse angs oorval.
                                       10


Gee my my Here, of roep saam met my uit:
‘U wat onder die dooies was en die dooies opgewek het,
eer aan U!’”

Nou en altyd en tot in ewigheid. Amen.

U het u Moeder die geseënde genoem
en vrywillig na die lyding gekom.
U het aan die Kruis gestraal, want U wou Adam soek,
en het vir die Engele gesê:
Verheug julle saam met My,
want die verlore penning is gevind
U wat alles in wysheid bestuur het,
Heer, eer aan U.

Tweede Katismagesang – Toon 6

Die lewe is in ‘n graf gelê
en ‘n seël is op die steen geplaas;
soldate het Christus bewaak soos ‘n Koning wat slaap;
en ná Hy sy vyande op onsigbare wyse geslaan het,
het die Here opgestaan.

Eer aan die Vader en aan die Seun en aan die Heilige Gees.

Deur u vrywillige dood het ons die onsterflike lewe gevind,
o Almagtige en enige Verlosser van almal.
want deur u eerwaardige Verrysenis,
het U almal na U teruggeroep,
U wat die oorwinning van die Doderyk
en die angel van die dood vernietig.

Nou en altyd en tot in ewigheid. Amen.

O Maagd Theotokos,
smeek u Seun, Christus ons God,
wat vrywillig aan ‘n Kruis vasgeslaan is
en uit die dode opgestaan het,
dat ons siele gered mag word.

Die Lofprysinge

Lofwaardig is U, o Heer, leer my u gebooie.

Die Engeleskaar was verbaas om te sien
dat U onder die dooies getel word,
dat U die krag van die dood vernietig,
terwyl U Adam saam met U laat opstaan
en almal verlos uit die Doderyk.

Lofwaardig is U, o Heer, leer my u gebooie.
                                        11



“Waarom meng julle, o Vrouedissipels,
uit medelye julle trane met mirre?”
het die stralende Engel in die graf vir die Mirredraagsters gevra:
“Aanskou die graf en wees bly,
want die Verlosser het opgestaan uit die graf.”

Lofwaardig is U, o Heer, leer my u gebooie.

Vroeg in die môre het die Mirredraagsters
hulle met geweeklaag na u graf gehaas.
Maar die Engel het voor hul gaan staan en gesê:
“Die tyd vir weeklag is verby. Moenie ween nie.
Maar vertel die Apostels van die Opstanding.”

Lofwaardig is U, o Heer, leer my u gebooie.

Toe die Mirredraende Vroue
met mirre na u graf toe kom, o Verlosser,
het hulle 'n Engel duidelik tot hulle hoor spreek:
“Waarom tel julle die Lewende onder die dooies?
Want as God het Hy opgestaan uit die graf.”

Eer aan die Vader en aan die Seun en aan die Heilige Gees.

Ons aanbid die Vader en sy Seun en die Heilige Gees,
die Heilige Drie-eenheid een in wese,
terwyl ons saam met die Serafim uitroep:
“Heilig, Heilig, Heilig, is U, o Heer.”

Nou en altyd en tot in ewigheid. Amen.

Deur die Leweskenker te baar, het u, o Maagd,
Adam van sy sonde verlos.
En aan Eva het u vreugde in plaas van droefheid gegee.
Want Hy wat uit u vlees aangeneem het, God sowel as Mens,
het hom wat van die lewe weggeval het
weer teruggelei na die lewe toe.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.


DIE KLEIN LITANIE

Diaken*       Laat ons keer op keer in vrede bid tot die Heer.

Volk          Here, ontferm U.
                                       12


Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want geloofd is u naam en verheerlik is u koninkryk, van die
             Vader en die Seun en die Heilige Gees, nou en altyd en tot in
             ewigheid.

Volk         Amen.

Hipakoi Toon 6

Deur u vrywillige en lewegewende dood, o Christus,
het U die die poorte van die doderyk as God verbrysel,
en vir ons die Paradys van ouds geopen;
en deur uit die dode op te staan,
het U ons lewe van bederf verlos.

Anabatmi - Toon 6
Eerste Antifoon:

Ek hef my oë op tot die hemel, tot U, o Woord:
Betoon my medelye sodat ek vir U mag lewe.

Ontferm U oor ons wat geminag word,
en, o Woord, herstel u werktuie om bruikbaar te wees,.

Eer aan die Vader een aan die Seun en aan die Heilige Gees,
nou en altyd en tot in ewigheid. Amen.

In die Heilige Gees is die oorsaak van alle verlossing;
as Hy iemand na waarde met sy asem aanraak,
verhef Hy hom gou van die dinge van die aarde,
gee hom vleuels en laat hom groei
en gee hom ‘n plek in die hoë.

Tweede Antifoon:

As die Here nie met ons was nie,
sou nie een van ons die vyand in die stryd kon weerstaan nie;
want hulle wat seëvier, word hiervandaan verhoog.
                                       13


Laat my siel nie soos ‘n mossie deur hul tande gegryp word nie, o Woord.
Helaas! Hoe sal ek, wat die sonde so liefhet, van die vyand verlos word?

Eer aan die Vader en aan die Seun en aan die Heilige Gees,
nou en altyd en tot in ewigheid. Amen.

In die Heilige Gees is vergoddeliking vir almal,
welbehae, begrip, vrede en seën;
want Hy is in handeling gelyk aan die Vader en die Woord.

Derde Antifoon:

Hulle wat op die Here vertrou, is vreesaanjaend vir hul vyande
en bewonderenswaardig vir almal; want hul blik is na bo gerig.

Daar u erfdeel, die regverdiges, U as hulp het, o Heiland,
sal hulle nie hul hande in ongeregtigheid uitstrek nie.

Eer aan die Vader en aan die Seun en aan die Heilige Gees,
nou en altyd en tot in ewigheid. Amen.

In die Heilige Gees is mag oor alles; die leërskare daarbo aanbid Hom saam
met alles wat asem het hier benede.

Prokimenon – Toon 6

O Here, wek u mag op en kom om ons te verlos.

O Here, wek u mag op en kom om ons te verlos.

Vers: Luister, o Herder van Israel.

O Here, wek u mag op en kom om ons te verlos.

O Here, wek u mag op * en kom om ons te verlos.

Diaken*       Laat ons bid tot die Heer.

Volk          Heer, ontferm U.

Priester      Want heilig is U ons God en U rus in die Heiligdom en tot U
              stuur ons die lof omhoog, tot die Vader en die Seun en die
              Heilige Gees, nou en altyd en tot in ewigheid.

Volk          Amen.
              Laat alles wat asem het die Here Loof. (3X)

Priester      En dat ons waardig geag mag word om te luister na die Heilige
              Evangelie, laat ons bid tot die Here God.
                                       14


Volk          Here, ontferm U. (3x)

Priester      Wysheid. Laat ons opstaan. Laat ons luister na die Heilige
              Evangelie. Vrede vir almal.

Volk          En vir u gees.

Priester      Die Lesing uit die heilige Evangelie volgens Johannes (21:1-14)

Volk          Eer aan U, o Heer, eer aan U.

Priester      Laat ons aandag gee.

(10de Oggendevangelie)

In daardie tyd het Jesus weer aan sy dissipels verskyn by die see van
Tibérias, en Hy het só verskyn: Daar was bymekaar Simon Petrus en Thomas
wat Dídimus genoem word, en Natánael van Kana in Galiléa en die seuns van
Sebedéüs en twee ander van sy dissipels. Simon Petrus sê vir hulle: Ek gaan
visvang. Hulle sê vir hom: Ons gaan ook saam met jou. En hulle het
uitgegaan en dadelik in die skuit geklim, en in daardie nag het hulle niks
gevang nie. En toe dit al dag geword het, staan Jesus op die strand; maar die
dissipels het nie geweet dat dit Jesus was nie. En Jesus sê vir hulle: My
kinders, het julle nie iets om te eet nie? Hulle antwoord Hom: Nee. En Hy sê
vir hulle: Gooi die net aan die regterkant van die skuit, en julle sal kry. Hulle
het toe gegooi en deur die menigte van visse was hulle nie meer in staat om
dit te trek nie. Daarop sê die dissipel—die een vir wie Jesus liefgehad het—
aan Petrus: Dit is die Here! En toe Simon Petrus hoor dat dit die Here is, gord
hy sy bo-kleed om—want hy was naak—en werp homself in die see. Maar die
ander dissipels het met die skuitjie gekom en die net met die visse gesleep;
want hulle was nie ver van die land nie, maar omtrent twee honderd el. En toe
hulle geland het, sien hulle ‘n koolvuur op die grond en vis daarop lê, en
brood. Jesus sê vir hulle: Bring van die visse wat julle nou gevang het. Simon
Petrus het in die skuit geklim en die net op die land getrek, vol groot visse,
honderd drie en vyftig in getal; en alhoewel daar so baie was, het die net nie
geskeur nie. Jesus sê vir hulle: Kom eet! En niemand van die dissipels het
gewaag om Hom te vra: Wie is U nie? omdat hulle wis dat dit die Here was.
En Jesus het gekom en die brood geneem en dit aan hulle gegee, en so ook
die vis. Dit was al die derde keer dat Jesus aan sy dissipels verskyn het nadat
Hy opgestaan het uit die dode.

Volk          Eer aan U, o Heer, eer aan U.

Toon 6

Noudat ons Christus se Opstanding aanskou het,
laat ons die heilige Here Jesus aanbid,
wat alleen sonder sonde is.
U Kruis vereer ons, o Christus,
en u heilige Opstanding besing en verheerlik ons;
                                      15


want U is ons God;
buiten U ken ons geen ander nie:
ons roep u Naam aan.
Kom, alle gelowiges,
laat ons die heilige Opstanding van Christus vereer,
want kyk, deur die Kruis het daar vreugde oor heel die wêreld gekom.
Terwyl ons die Here altyd loof,
besing ons sy Opstanding,
want deur die Kruis vir ons te verduur,
het Hy die dood deur die dood vernietig.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Apostels, o Barmhartige, wis my baie oortredinge uit.
                                      16


Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Jesus het opgestaan uit die graf soos Hy voorspel het,
en ons die ewige lewe geskenk,
en sy groot barmhartigheid.

Priester     O God, red u volk en seën u erfdeel. Besoek u wêreld met
             barmhartigheid en ontferming. Verhef die horing van Ortodokse
             Christene, en laat u ryke barmhartighede op ons neerdaal, deur
             die gebede van ons al-onbevlekte Meesteres, die Theotokos en
             immermaagd Maria, deur die krag van die kosbare en
             lewendmakende Kruis, die beskerming van die eerbiedwaardige,
             liggaamlose hemelse kragte, die smekinge van die
             eerbiedwaardige, glorieryke profeet, Voorloper en Doper,
             Johannes, van die heilige, glorieryke en alomgeëerde Apostels,
             die heilige, glorieryke en seëvierende Martelare en Martelaresse,
             van ons heilige en Goddraende Vaders en Moeders, van die
             heilige N. (aan wie die kerk toegewy is, vir soverre nie reeds
             vermeld nie), van die heilige en regverdige Voorouers van God,
             Joachim en Anna, van die heilige Goddraende Vaders van die
             Eerste Ekumeniese Konsilie te Nicea, van die heilige, N, wie se
             gedagtenis ons vier, en al u Heiliges, smeek ons U, o Here, wat
             alleen ryk aan barmhartigheid is, hoor ons, sondaars, wat tot U
             bid en wees ons barmhartig

Volk         Here, ontferm U. (12x)

Priester     Deur die genade, medelye en mensliewendheid van u
             eniggebore Seun, met Wie U geloof word, saam met u alheilige,
             goeie en lewendmakende Gees, nou en altyd en tot in ewigheid.
Volk         Amen.

Die Kanon van die Opstanding in Toon 6

Eerste Ode (verkort)
Irmos

Terwyl hulle die dieptes te voet
oorgesteek het asof dit droë grond was,
het Israel toegekyk hoe die vervolgende Farao verdrink
en hardop geroep:
Laat ons 'n oorwinnigslied vir God sing.
                                     17


[Die Kanon van die Hemelvaart – Toon 5

Die Kanon van die Heilige Vaders – Toon 6]

Katawasia

Hy wat swaar gepraat het,
het, in Goddelike duisternis verborge,
die Wet wat deur God geskryf is, verkondig.
Want toe hy die slyk van sy geestesoog afskud,
sien hy Hom wat Is
en word hy ingelei in die kennis van die Gees,
terwyl hy feesvier met geïnspireerde liedere.

Die Kanon van die Opstanding in Toon 6

Derde Ode (verkort)
Irmos

Niemand is heilig buiten U, o Heer my God;
wat die horing van u getroues verhef het, o Goeie,
en hulle gevestig het
op die rots van belydenis van U

[Die Kanon van die Hemelvaart – Toon 5

Die Kanon van die Heilige Vaders – Toon 6]

Katawasia

Net deur die gebed van Anna,
die profetes van ouds,
wat ‘n verbryselde gees na die Magtige,
die God van kennis, gebring het,
is die boeie van ‘n kinderlose skoot verbreek,
asook die ondraaglike vermetelheid van iemand wat met kinders geseën is.

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
                                     18


             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is ons God, en tot U stuur ons die lof omhoog, tot die
             Vader en die Seun en die Heilige Gees, nou en altyd en tot in
             ewigheid.

Volk         Amen.

Kontakion – Toon 8

Na dat U die heilsbestel vir ons volbring het,
en die aardse met die hemelse verenig het,
is U in heerlikheid opgeneem, o Christus ons God,
sonder om van ons geskei te word,
maar terwyl U onafskeidbaar bly,
en U roep hulle wat U liefhet toe:
“Ek is met julle en niemand is teen julle nie.”

Kathismata van die Vaders – Toon 4

Julle is waarlik vir die wêreld, o salige Vaders,
as uiters heldere ligbakens van Christus se waarheid op aarde bewys,
deur die ketterye van die smalende swetsers weg te smelt,
en die vuurrooi verwarringe van die Godslasteraars uit te doof.
Daarom as Hiërarge van Christus,
bid dat ons gered mag word.

Eer aan die vader en aan die Seun en aan die Heilige Gees.

Die deurlugtige stad van Nicea het vandag vanoor die hele aarde
driehonderd en agtien hoëpriesters na haar ontbied,
teen Arius wat Godslastering kwytgeraak
en een van die Drie-eenheid verkleineer het,
hoewel Hy Seun en Woord van God is.
Deur hom tot ‘n val te bring,
het hulle die Geloof bevestig.

Nou en altyd en tot in ewigheid. Amen.

Van die Hemelvaart – Toon 4

O mensliewende Christus,
Wat in heerlikheid na die hemele opgevaar
en aan die regterhand van die Vader gaan sit het,
van Wie U geensins geskei was nie,
daar U belowe het om die Heilige Gees na u wyse Dissipels te stuur,
en U ons gedagtes met lig bestraal het,
                                     19


gee ons verligting,
sodat ons U sonder ophou mag besing, o Meester.

Die Kanon van die Opstanding in Toon 6

Vierde Ode (verkort)
Irmos

Die Kerk sing op Godpassende wyse:
Christus is my sterkte, my God en Heer!
En sy verhef haar stem
in 'n suiwere gees
en vier fees in die Here.

[Die Kanon van die Hemelvaart – Toon 5

Die Kanon van die Heilige Vaders – Toon 6]

Katawasia

Heerser van heersers,
alleen enige uit die enige,
Woord wat voortkom uit die Vader wat sonder oorsaak is,
as weldoener het U onfeilbaar U ewe magtige Gees uitgestuur
oor die Apostels wat sing: “Eer aan u mag, o Heer.”

Die Kanon van die Opstanding in Toon 6

Vyfde Ode (verkort)
Irmos

Verlig, met Goddelike Lig, o Goeie,
die siele van hulle wat U vroeg met liefde soek,
smeek ek U, o Woord van God,
sodat hulle mag weet dat U die ware God is
wat hulle uit die donker van oortredinge terugroep.

[Die Kanon van die Hemelvaart – Toon 5

Die Kanon van die Heilige Vaders – Toon 6]

Katawasia

O deur lig gevormde kinders van die Kerk,
ontvang die vuurademende dou van die Gees,
die verlossende reiniging van foute,
want ‘n verordening het nou uit Sion voortgekom,
die vuurtongvormige genade van die Gees.

Die Kanon van die Opstanding in Toon 6
                                        20



Sesde Ode (verkort)
Irmos

Terwyl ek die see van die lewe, gadeslaan,
waar dit deur die vloedgolf van versoekinge dein
haas ek my na u kalm hawe en roep ek tot U:
Trek my lewe op uit die bederf,
U wat groot van barmhartigheid is.

[Die Kanon van die Hemelvaart – Toon 5

Die Kanon van die Heilige Vaders – Toon 6]

Katawasia

O Christus ons Meester,
U het uit die Maagd voortgestraal
as ons versoenig en verlossing,
om, soos Jona uit die boesem van die seemonster,
die hele gevalle geslag van Adam
aan die verderf te ontruk.

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is die Vredevors en die Redder van ons siele, en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Kontakion – Toon 8

Die verkondiging van die Apostels,
soos ook die dogmas van die Vaders,
het een geloof vir die Kerk bevestig.
                                      21


Sy dra die kleed van die waarheid,
geweef deur die Teologie vanuit die hemel,
en sny die groot misterie van Godvrensenheid reg aan
en verheerlik dit.

Ikos

Laat ons luister na die Kerk van God waar sy met ‘n verhewe boodskap
uitroep: “Laat hy wat dors het, kom en drink; die mengbak wat ek dra, is die
mengbak van wysheid, waarvan ek die drank gemeng het met die woord van
waarheid, terwyl ek nie die water van teenspraak, maar van belydenis, daarin
giet. Wanneer die huidige Israel daarvan drink, sien dit God wat sê: “Kyk, kyk,
dit is Ek self, en Ek verander nie; Ek is God aan die begin en ook hierna, en
buiten My is daar hoegenaamd geen ander nie. Hulle wat hieraan deel het,
sal versadig word, en die groot misterie van die Godvresenheid loof.

Sinkasarion

Dieselfde dag, die sewende Sondag ná Pasga, vier ons die Eerste
Ekumeniese Sinode in Nicea, van die driehonderd en agtien Goddraende
Vaders.

Verse

O liggewende sterre van die geestelike uitspansel,
verlig my verstand met jul strale

Teen Arius:

Mag Arius wat sê dat die Seun aan die Vader se wese vreemd is,
van God se heerlikheid vervreemd wees.

Deur die gebede van die heilige driehonderd- en- agtien Goddraende Vaders,
o Christus ons God, ontferm U oor ons. Amen.

Die Kanon van die Opstanding in Toon 6

Sewende Ode (verkort)
Irmos

'n Engel het die vuuroond vir die Jongelinge met dou benat,
maar die gebod van God het die Chaldeërs met vuur verteer
en die tiran oorreed om uit te roep:
“Geseënd is U, o God, van ons Vaders.”

[Die Kanon van die Hemelvaart – Toon 5

Die Kanon van die Heilige Vaders – Toon 6]

Katawasia
                                      22



Die eendragtige toon van instrumente
het verkondig dat ‘n mens die lewelose goue afgod,
moet vereer,
maar die ligbrengende genade van die Trooster
vervul ‘n mens met eerbied om uit te roep:
“Enige Drie-eenheid, gelyk in mag,
sonder begin, lofwaardig is U.”

Die Kanon van die Opstanding in Toon 6

Agste Ode (verkort)
Irmos

U het uit die vlam dou op die Heiliges uitgestort
en met water die offer van die regverdige verteer;
want U, Christus, doen alles deur slegs u wil alleen:
Ons verhef U tot in alle ewigheid.

[Die Kanon van die Hemelvaart – Toon 5

Die Kanon van die Heilige Vaders – Toon 6]

Ons prys, loof en aanbid die Here, en besing en verhef Hom tot in ewigheid.

Katawasia

Die drie maal stralende beeld van die Godheid
het die bande verbreek en die vlam in dou omskep.
Die Jongelinge besing
en heel die geskape wêreld loof as weldoener
die enige Verlosser en Skepper van almal.

Diaken*      Ons vereer die Theotokos en Moeder van die Lig met liedere en
             verheerlik haar.

Die Kanon van die Opstanding in Toon 6

Negende Ode
Irmos

Dit is onmoontlik vir mense om God te aanskou,
Wie die Engeleskare nie durf aankyk nie,
maar deur u, o Alreine, het die Woord vlees geword
en is Hy deur sterwelinge gesien.
Saam met die hemelse rangordes verheerlik ons Hom
en noem u geseënd.

Troparia
                                     23


Refrein: Eer aan u Heilige Opstanding, O Here.

U het sonder aandeel aan die hartstogte gebly, o Woord van God,
hoewel U in die vlees met lyding bekend was,
maar U verlos die mens van die hartstogte,
deur die hartstogte met lyding te beantwoord, ons Heiland.
Want U alleen is vry van hartstog en almagtig.

Refrein: Eer aan u Heilige Opstanding, O Here.


Hoewel U die verganklikheid van die dood aanvaar het,
het U u liggaam daarvan weerhou om bederf te smaak,
en u lewendmakende, Goddelike siel, o Meester,
is nie in die Doderyk agtergelaat nie,
maar toe U soos uit die slaap opstaan,
het U ons saam met U opgewek.

Alheilige Drie-eenheid, ons God, eer aan U.

Triadikon

Ons sterwelinge verheerlik almal met reine lippe
die Vader saam met Seun wat saam beginloos is
en ons eer die onseglike, hoogglorieryke mag van die Alheilige Gees;
want die Onverdeelde Drie-eenheid is alleen almagtig.

Hoogheilige Theotokos, red ons.

Ons sterwelinge verheerlik almal met reine lippe
die Vader saam met Seun wat saam beginloos is
en ons eer die onseglike, hoogglorieryke mag van die Alheilige Gees;
want die Onverdeelde Drie-eenheid is alleen almagtig.

Die Kanon van die Hemelvaart – Toon 5
Irmos

Ons die gelowiges verheerlik u,
wat bo verstand en rede die Moeder van God is, eendragtig,
u wat Hom wat buite alle tyd is,
in tyd op onuitspreeklike wyse gebaar het.

Troparia

Refrein: Eer aan U, ons God, eer aan U.

Toe die Apostels, o Christus God,
sien hoe U, die Verlosser van die wêreld,
op Goddelike wyse verhef word,
het hulle met ontsag gedans en U verheerlik.
                                       24


Refrein: Eer aan U, ons God, eer aan U.

Toe die Engele, o Christus,
u vergoddelikte vlees in die hoogte sien,
het hulle vir mekaar aangedui:
“Hy is waarlik ons God.”

Refrein: Eer aan U, ons God, eer aan U.

Toe die rangordes van die liggaamloses sien
hoe U in die wolke opgeneem word,
o Christus ons God,
het hulle uitgeroep:
“Verhef julle poorte vir die Koning van heerlikheid.”

Alheilige Drie-eenheid, ons God, eer aan U.

Ons verheerlik U
wat tot diepste punt van die aarde neergedaal,
die mens gered,
en hom deur u opgang verhef het.

Hoogheilige Theotokos, red ons.

Theotokion

Verheug u, Theotokos,
Moeder van Christus ons God;
Vandag het u Hom verheerlik wat u gebaar het
toe u sien hoe Hy saam met Engele van die aarde opvaar.

Die Kanon van die Heilige Vaders – Toon 6

Refrein: Heilige Vaders, bid tot God vir ons

Die Woord voor alle tye,
wat saam met die Vader beginloos is en saam met Hom heers,
het in julle bondgenote gevind, julle byeengebring,
en met die sterke krag van die Gees bewapen.
Hom verheerlik julle nou altyd
saam met die hemelse leërskare, o Algeheiligdes.

Refrein: Heilige Vaders, bid tot God vir ons

As artse van siel en liggaam
het julle die verspreiding van Arius se bose kettery beëindig,
toe julle op gewyde manier die Geloofsbelydenis vir almal uiteengesit het.
Terwyl ons daaraan vashou,
verheerlik ons altyd jul gedagtenis, o heilige bedienaars.
                                      25


Eer aan die Vader en aan die Seun en aan die Heilige Gees.

Daar U vlekkelose lig is, o Christus,
verlos my siel van die mis van die hartstogte,
deur die gebede, o Meester, van u dienaars,
wat U nou verkondig het as beginloos,
ongeskape, Skepper van die heelal,
en God, beginloos saam met die Vader.

Nou en altyd en tot in ewigheid. Amen.

Theotokion.

Die opstanding is nou aan die dooies geskenk,
deur u onseglike, onuitspreeklike geboorteskenking, o Meesteres Theotokos.
Want die lewe, met vlees beklee, het uit u oor almal gestraal,
en die duister van die dood duidelik beëindig.

Katawasia

Wees gegroet, Koningin, roemryke Moeder en Maagd,
want geen vlot of welbespraakte mond
kan u met sy welsprekendheid na waarde besing nie,
maar elke verstand duisel om u geboortegewing te begryp.
Daarom verheerlik ons u eenparig.

              DIE KLEIN LITANIE

Diaken        Laat ons keer op keer in vrede bid tot die Heer.

Volk          Here, ontferm U.

Diaken        Help ons, red ons, ontferm U oor ons en bewaar ons, o God,
              deur u genade.

Volk          Here, ontferm U.

Diaken*       Terwyl ons ons alheilige, onbevlekte, hooggeseënde en
              glorieryke Meesteres, die Theotokos en immermaagd Maria,
              saam met al die heiliges gedenk, laat ons onsself en mekaar en
              ons hele lewe toevertrou aan Christus ons God.

Volk          Aan U, o Heer.

Priester      Want al die Kragte van die Hemele prys U en tot U stuur ons die
              lof omhoog, tot die Vader en die Seun en die Heilige Gees, nou
              en altyd en tot in ewigheid.
Volk          Amen.
                                     26


Heilig is die Here ons God. (drie maal)
Verhef die Here ons God, want heilg is Hy.

Eksapostilarion van die Opstanding - Toon 2

Met die oog op ‘n vangs
was Thomas saam met die seuns van Sebedeüs en Nataniël en Petrus,
asook twee ander, eens op die see van Tiberias.
Op Christus se bevel het hulle hul nette aan die regterkant laat sak,
en ‘n menigte visse getrek.
Toe Petrus Hom herken, het hy na Hom geswem.
Dit was die derde keer dat Hy aan hulle verskyn het,
en Hy het hulle brood en vis op die kole getoon.

Nog een, van die Vaders – Toon 2

Waar ons vandag die gedagtenis van die Heilige Vaders vier,
vra ons deur hul voorbidding, o Al-barmhartige:
Red u volk van al die onheil van die ketterye, Here,
En maak ons almal waardig
om die Vader, Woord en Alheilige Gees te verheerlik.

Nog een, van die Hemelvaart – Toon 2

Ten aanskoue van die Dissipels, o Christus,
is U opgeneem om by die Vader te gaan sit.
Engele het hul na vore gehaas en uitgeroep:
“Verhef die poorte, verhef hulle,
want die Koning het opgevaar
na bron van sy ligstralende heerlikheid.”

Die Lofpsalms - Toon 6
      Psalm 148
[A]   Laat alles wat asem het die Here loof. Loof die Here uit die hemele,
      loof Hom in die hoogste hemele. U kom toe 'n lied, o God.
[B]   Loof Hom, al sy Engele. Loof Hom, al sy Magte. U kom toe 'n lied, o
      God.


[A]   Om 'n vonnis wat opgeskrywe is, aan hulle te voltrek; hierdie eer sal
      daar vir al sy heiliges wees.


U Kruis, o Here,
is lewe en opstanding vir u volk,
en met vertroue daarop besing ons U, ons verrese God;
ontferm U oor ons.


[B]   Loof God in sy heiliges; loof Hom in die uitspansel van sy krag.
                                      27



U begrafnis, Meester,
het die Paradys vir die mensegeslag geopen,
en, verlos van bederf, besing ons U, ons verrese God;
ontferm U oor ons.


[A]   Loof Hom oor sy magtige dade; loof Hom na die volheid van sy
      grootheid.
Laat ons Christus wat opgestaan het uit die dode
saam met die Vader en die Gees besing,
en laat ons tot Hom uitroep:
“U is ons lewe en opstanding.
Ontferm U oor ons.”


[B]   Loof Hom met basuingeklank, loof Hom met harp en siter.


Op die derde dag het U uit die graf opgestaan, o Christus,
soos geskryf staan,
en U het ons Voorvader saam met U opgewek;
daarom verheerlik die geslag van die mens U
en besing u Opstanding.


[A]   Loof Hom met tamboeryn en koordans, loof Hom met snarespel en fluit.

Ná hulle al die sielskennis saamgevoeg
en deur die Goddelike Gees saam ondersoek het,
het die eerwaardige Vaders die salige en eerwaardige Belydenis
met deur-God-geskrewe woorde uitgekerf,
waarin hulle baie duidelik leer
dat die Woord beginloos saam die Verwekker,
en waarlik een in wese met Hom is,
in duidelike navolging van die leringe van die Apostels,
hulle, die beroemde, algeseëndes, en waarlik Godgesindes.

[B]   Loof Hom met welluidende simbale, loof Hom met simbale van
      blydskap. Laat alles wat asem het die Here loof.

Ná hulle al die sielskennis saamgevoeg
en deur die Goddelike Gees saam ondersoek het,
het die eerwaardige Vaders die salige en eerwaardige Belydenis
met deur-God-geskrewe woorde uitgekerf,
waarin hulle baie duidelik leer
dat die Woord beginloos saam die Verwekker,
en waarlik een in wese met Hom is,
in duidelike navolging van die leringe van die Apostels,
hulle, die beroemde, algeseëndes, en waarlik Godgesindes.
                                      28


[A]   Lofwaardig is U, o Here, die God van ons Vaders.

Ná hulle die volle geestelike glinstering van die Heilige Gees ontvang het,
het hulle as verkondigers van Christus, deur God geinspireer,
met besieling die bonatuurlike orakel gespreek,
wat min van woorde, maar ryk in insig is,
as die salige verdedigers van die evangeliese leerstellinge
en die vrome oorleweringe.
Ná hulle van bo ‘n duidelike openbaring daaroor ontvang het,
is hulle verlig en het hulle ‘n omskrywing wat hulle deur God geleer is,
neergelê.

[B]   Bring al sy heiliges vir Hom bymekaar, wat sy verbond by offers
      gesluit het. (Ps. 49:5)

Ná hulle al hul pastorale kennis byeengebring
en nou heel regmatig die mees geregverdige drif opgerui het,
het die Heilige Herders,
as die mees egte dienaars van Christus,
en allerheilige ingewydenes van die geïnspireerde boodskap,
die bose pesdraende wolwe verdryf deur die slinger van die Gees,
deur hulle uit die volheid van die Kerk te slinger,
as diegene wat na hul dood geval het en ongeneeslik siek is.

Eer aan die Vader en aan die Seun en aan die Heilige Geesnou en altyd en
tot in ewigheid. Amen.

Toon 8

Die koor van die heilige Vaders
het hulle van die eindes van die wêreld gehaas
en die een wese en natuur van die Vader, Seun en Gees as dogma geleer,
en die geheimenis van die Teologie duidelik aan die Kerk oorgelewer.
Terwyl ons hulle loof, laat ons hulle salig noem en sê:
“O heilige slaglinie,
Godpredikende soldate van die Here se slagorde,
helder sterre van die geestelike uitspansel,
onvernietigbare vestings van die mistieke Sion,
Paradysblomme wat na salfolie ruik,
geheel goue monde van die Woord,
die roem van Nicea, die sieraad van die wêreld,
bid vurig vir ons siele.”

Nou en altyd en tot in ewigheid. Amen.

U is hooggeseënd, o Maagd Theotokos,
want deur Hom wat uit u vlees aangeneem het,
is die doderyk gevange geneem,
Adam teruggeroep, die vloek gedood, Eva bevry, die dood gedood,
en is ons lewend gemaak.
                                       29


Daarom roep ons lofprysend uit:
Geseënd is U, Christus ons God,
wat daarin ‘n welbehae gehad het, eer aan U!

Die Groot Doksologie word gesing.

[A]   Eer aan U, wat ons die lig laat sien het. Eer aan God in die hoogste
      hemele, en vrede op aarde, in die mense 'n welbehae.

[B]   Ons besing U, ons loof U, ons aanbid U, ons verheerlik U, ons dank U
      vir u groot heerlikheid.

[A]   Here Koning, hemelse God, almagtige Vader; Here, eniggebore Seun,
      Jesus Christus; en Heilige Gees.

[B]   Here God, Lam van God, Seun van die Vader, wat die sonde van die
      wêreld wegneem, ontferm U oor ons; U wat die sondes van die wêreld
      wegneem.

[A]   Aanvaar ons smeking, U wat sit aan die regterhand van die Vader, en
      ontferm U oor ons.

[B]   Want U alleen is heilig, U alleen is die Heer, Jesus Christus, tot eer van
      God die Vader. Amen.

[A]   Ek sal U elke dag loof, en u Naam prys tot in ewigheid, ja tot in alle
      ewigheid.

[B]   Gee, Here, dat ons vandag van sonde bewaar mag word.

[A]   Lofwaardig is U, o Heer, die God van ons vaders, en geprys en
      verheerlik is u Naam tot in ewigheid. Amen.

[B]   Laat u barmhartigheid, Here, oor ons wees, soos ons ons hoop gestel
      het op U.

[A]   Lofwaardig is U, o Here, leer my u gebooie.

[B]   Lofwaardig is U, o Meester, leer my u gebooie.

[A]   Lofwaardig is U, o Heilige, leer my u gebooie.

[B]   Here, U het vir ons 'n toevlug geword van geslag tot geslag. Ek het
      gesê: O Here, ontferm U oor my. Genees my siel, want ek het teen U
      gesondig.

[A]   Here, tot U het ek my toevlug geneem. Leer my om u wil te doen, want
      U is my God.

[B]   Want by U is die fontein van die lewe. In u lig sal ons die lig sien.
                                      30


[A]    Laat u barmhartigheid voortduur vir die wat U ken. Heilige God, Heilige
       Magtige, Heilige Onsterflike, ontferm U oor ons.

[B]    Heilige God, Heilige Magtige, Heilige Onsterflike, ontferm U oor ons.

[A]    Heilige God, Heilige Magtige, Heilige Onsterflike, ontferm U oor ons.

[B]    Eer aan die Vader en aan die Seun en aan die Heilige Gees.

[A]    Nou en altyd en tot in ewigheid. Amen.

[B]    Heilige Onsterflike, ontferm U oor ons.

[A]    Heilige God,

[B]    Heilige Magtige

[A]    Heilige Onsterflike

[B]    ontferm U oor ons.

en daarna die troparion:

Vandag het daar verlossing vir die wêreld gekom.
Laat ons sing tot Hom wat opgestaan het uit die graf,
die Leidsman van ons lewe.
Want na Hy die dood deur die dood vernietig het,
het Hy ons die oorwinning gegee
en die groot barmhartigheid.

              Die Dringende Litanie

Diaken*       Wees ons barmhartig, o God, volgens u groot barmhartigheid,
              ons bid U, hoor ons en wees barmhartig.

Volk          Here, ontferm U. (3x) En so na elk van die oorblywende bedes.

Diaken*       Ook bid ons vir die vrome, Ortodokse Christene.

              Ook bid ons vir ons vader, pous en patriarg N., ons aartsbiskop
              en herder N., en vir al ons broers en susters in Christus.

              Ook bid ons vir die President van ons land, en vir alle owerhede
              en magte wat oor ons gestel is.

              Ook bid ons om barmhartigheid, lewe, vrede, gesondheid, heil
              en besoeking, vergifnis en kwytskelding van sondes vir die
              dienaars van God, alle toegewyde en Ortodokse Christene, wat
              in hierdie stad/dorp en gemeente woon of vertoef, vir die
              opsieners en lede van hierdie heilige Kerk en vir hulle
                                      31


             familielede; [en ook vir die dienaars van God N. & N. (hier mag
             die diaken die name noem van diegene vir wie hy gevra is om te
             bid) en vir almal wat ons gevra het om vir hulle te bid, onwaardig
             soos wat ons is.]

             Ook bid ons vir die salige en gedenkwaardige grondleggers van
             hierdie heilige Kerk, en vir al ons Ortodokse broers en susters
             wat ons in die rus voorafgegaan het, en wat hier en oor die hele
             wêreld heen vroom ontslape lê; [en ook vir die dienaars van God
             N. & N. (hier mag die diaken die name noem van diegene vir wie
             hy gevra is om te bid) en dat hulle al hul oortredings, opsetlik
             sowel as onopsetlik, vergewe mag word.]

             Ook bid ons vir hulle wat offergawes bring, vir hulle wat goeie
             werke in hierdie heilige en aleerbiedwaardige huis doen, vir
             hulle wat daar dien en hulle wat sing, en vir die volk hier
             teenwoordig, wat wag op u groot en ryke barmhartigheid.

             Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u
             dienaars, en wees ons barmhartig na die volheid van u
             barmhartigheid. Laat u deernis op ons neerdaal en op u hele
             volk wat wag op u ryke barmhartigheid.

(hardop)     Want U is ‘n barmhartige en mensliewende God, en tot U stuur
             ons die lof omhoog, tot die Vader en die Seun en die Heilige
             Gees, nou en altyd en tot in ewigheid.

Volk         Amen.

Diaken*      Laat ons ons oggendgebed tot die Here voleindig.

Volk          Here, ontferm U. En so na die volgende bede.

Diaken*      Help ons, red ons, ontferm U oor ons en bewaar ons, o God,
             deur u genade.

             Dat die hele dag volmaak, heilig, vreedsaam en sonder sonde
             mag wees, vra ons die Heer.

Volk         Skenk dit, o Heer. En so na elk van die volgende bedes.

Diaken*      Om ‘n engel van vrede, ‘n getroue gids en behoeder van ons
             siele en liggame, vra ons die Heer.

             Om vergifnis en kwytskelding van ons sondes en oortredinge,
             vra ons die Heer.
                                      32


             Om wat goed en voordelig is vir ons siele, en om vrede vir die
             wêreld, vra ons die Heer.

             Dat ons die oorblywende tyd van ons lewe in vrede en
             boetvaardigheid mag voleindig, vra ons die Heer.

             Om ‘n Christelike einde aan ons lewens, vreedsaam en sonder
             lyding of rede tot skaamte, en om ‘n goeie verweer voor die
             ontsagwekkende regterstoel van Christus, laat ons vra.

             Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is 'n God van barmhartigheid, medelye en
             mensliewendheid en tot U stuur ons die lof omhoog, tot die
             Vader en die Seun en die Heilige Gees, nou en altyd en tot in
             ewigheid.

Volk         Amen.

Priester     Vrede vir almal.

Volk         En vir u gees.

Diaken*      Laat ons ons hoofde buig voor die Heer.

Volk         Voor U, o Heer.

Die priester sê in 'n gedempte toon

             Die Gebed by die Hoofbuiging

Priester     Heilige Here, wat in die hemel woon, en ag slaan op wat hier
             benede is, en met u alsiende oog op heel die skepping neerkyk,
             voor U het ons die nek van siel en liggaam gebuig, en ons
             smeek U: Heilige der Heiliges, strek u onsienlike hand uit u
             heilige woonplek en seën ons almal, en as ons opsetlik of
             onopsetlik gesondig het, vergewe ons, as die goeie en
             mensliewende God, terwyl U ons u aardse en hemelse seëninge
             skenk.

(hardop)     Want aan U behoort dit om barmhartig te wees en ons te red,
             ons God, en tot U stuur ons die lof omhoog, tot die Vader en die
             Seun en die Heilige Gees, nou en altyd en tot in ewigheid.

Volk         Amen.
                                      33


             Die Wegsending

Diaken*       Wysheid.

Leser        Seën.

Priester     Geseënd is Hy Wat Is, Christus ons ware God, immer, nou en
             altyd en tot in ewigheid.

Leser        Amen. Mag die Here God die heilige en onfeilbare geloof
             van vrome, Ortodokse Christene saam met sy heilige Kerk
             versterk tot in ewigheid.

Priester     Hoogheilige Theotokos, red ons.

Leser        Eerbiedwaardiger as die Gerubim, en onvergelyklik
             glorieryker as die Serafim, het u ongeskonde God die
             Woord gebaar. Ware Theotokos, ons verheerlik u.

Die priester staan in die Heilige Deure met sy gesig na die Volk, en doen die
Groot Wegsending soos volg:

             Eer aan U, Christus God, ons hoop, eer aan U.

Leser        Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Here, ontferm U. (3x) Seën, vader.

Priester     Mag Hy wat in heerlikheid van ons opgeneem is in die hemele
             en gaan sit het aan regterhand van God die Vader, Christus ons
             ware God, deur die gebede van sy al-onbevlekte, al-onskuldige,
             heilige Moeder, deur die krag van die kosbare en
             lewendmakende Kruis, die beskerming van die eerbiedwaardige
             liggaamlose hemelse kragte, die smekinge van die
             eerbiedwaardige, glorieryke Profeet, Voorloper en Doper,
             Johannes, van die heilige, glorieryke en alomgeëerde Apostels,
             van die heilige, glorieryke en seëvierende martelare, van ons
             heilige Goddraende Vaders en Moeders wat stralend in die
             askese was, van ons vader onder die Heiliges, Johannes
             Chrysostomos, aartsbiskop van Konstantinopel, van die heilige
             en regverdige voorouers van God, Joachim en Anna, van (N.,
             aan wie die kerk gewy is), van die heilige Goddraende Vaders
             van die eerste Ekumeniese Konsilie te Nicea, van die heilige, N.,
             wat ons vandag gedenk, en van al die heiliges, Hom oor ons
             ontferm en ons red, want Hy is goed en mensliewend.

Volk         Amen.
                                       34


Priester      Deur die gebede van ons heilige vaders, Here Jesus Christus
              ons God, ontferm U oor ons en red ons.

Volk          Amen.

Hierna kom hulle voor die Heilige Tafel, en sê die diaken:

              Die is tyd vir die Here om te handel. (Ps. 118:126) Seën, vader.

En die priester seël sy hoof en sê:

              Geseënd is ons God, immer, nou en altyd, en tot in ewigheid.

Diaken        Amen. Bid vir my, vader.

Priester      Mag die Here u voetstappe rig tot elke goeie werk. (vgl. 2 Tim. 2:21).

Diaken        Dink aan my, vader.

Priester      Mag die Here God aan u dink in sy Koninkryk, immer, nou en altyd, en
              tot in ewigheid.

Hierna hef die priester sy hande op en sê:

              Hemelse Koning, Trooster, Gees van die Waarheid, alomteenwoordig
              en met Wie alles vervul is,
              Skatkis van die goeie en Gewer van lewe,
              kom woon in ons,
              suiwer ons van alle onreinheid,
              en red ons siele, o Goeie.

En beide maak drie buiginge terwyl hulle sê:

              Eer aan God in die hoogste hemele, en vrede op aarde, in die mense 'n
              welbehae. (Luk. 2:14) (drie maal)

              Here, U sal my lippe open, en my mond sal u lof verkondig. (Ps. 50:17)
              (twee maal)

En die priester soen die Heilige Evangelieboek en die Heilige Tafel, terwyl die diaken
die Heilige Tafel en die hand van die priester soen. En so begin hulle die Goddelike
Liturgie.

Indien die priester sonder 'n diaken dien, sê hy slegs:

              Geseënd is ons God...Hemelse Koning...Eer aan God in die
              hoogste...Here, U sal my lippe...

En nadat hy 'n buiging gemaak het en die Heilige Evangelieboek sowel as die Heilige
Tafel gesoen het, begin hy die Goddelike Liturgie.
                                     35


Terwyl die Ses Psalms gelees word, lees die priester die

                           Twaalf Oggendgebede

1.     Ons dank U, Here ons God, wat ons uit die slaap laat opstaan het en 'n
woord van lof in ons mond geplaas het, om u heilige Naam te aanbid en aan
te roep. En ons bid U: stuur nou ook, terwille van u medelye wat U nog altyd
in ons lewens bewys het, u hulp oor hulle neer wat voor die aangesig van u
heilige heerlikheid staan en wag op u ryke barmhartigheid. En gee dat hulle U
altyd met ontsag en liefde sal dien, loof, en besing, en u onuitspreeklike
goedheid sal aanbid. Want U kom toe alle heerlikheid, eer en aanbidding,
Vader, Seun en Heilige Gees, nou en altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op
die aarde. Leer ons om geregtigheid en heiligheid in u vrees te volbring. Want
ons verheerlik U, ons God wat waarlik bestaan. Neig U oor en hoor ons. En
dink, Here, by name aan almal hier teenwoordig wat saam met ons bid, en
red hulle deur u krag. Seën u volk en heilig u erfdeel. Skenk vrede aan u
wêreld, aan u Kerke, aan die priesters, aan ons regeerders, en aan heel u
volk. Want geloofd en verheerlik word u aleerbiedwaardige en verhewe naam,
van die Vader en die Seun en die Heilige Gees, nou en altyd en tot in
ewigheid. Amen.

3.     In die nag ontwaak ons gees tot U, ons God, want u gebooie is 'n lig.
Leer ons, o God, u geregtigheid, u bevele en u voorskrifte. Verlig die oë van
ons verstand, sodat ons nooit in sondes tot die dood toe mag slaap nie.
Verdryf alle duisternis uit ons harte. Skenk ons die Son van geregtigheid, en
bewaar ons lewe ongeskonde van skadelike invloede deur die seël van u
Heilige Gees. Rig ons skrede op die weg van vrede. Gee dat ons die daeraad
en die dag met blydskap mag aanskou, sodat ons die oggendgebede tot U
mag opstuur. Want aan U behoort die mag, en aan U behoort die koninkryk
en die krag en die heerlikheid: aan die Vader en die Seun en die Heilige Gees,
nou en altyd en tot in ewigheid. Amen.

4.      Meester ons God, heilig en ondeurgrondelik, wat die lig beveel het om
uit die duisternis te skyn, wat ons deur die nag se slaap laat rus het, en ons
weer laat opstaan het om u goedheid te verheerlik en af te smeek; deur u eie
goedhartigheid wat pleit by U: Aanvaar ons waar ons U nou aanbid en na die
krag van ons vermoë dank, en skenk ons alles waarvoor ons vra wat tot ons
verlossing sal lei. Maak ons kinders van die lig en van die dag, en erfgename
van u ewige goeie dinge. Dink, Here, in die volheid van u medelye, aan u hele
volk, aan hulle wat hier saam met ons aanwesig is en saam met ons bid, en
aan al ons broers en susters, op land en op die see, en op alle plekke van u
heerskappy, wat die behoefte het aan u mensliewendheid en bystand, en
skenk hulle u groot barmhartigheid. Sodat ons altyd na liggaam en siel
behoue mag bly en u wonderbare en geprese naam met vrymoedigheid mag
verheerlik, van die Vader en die Seun en die Heilige Gees, nou en altyd en tot
in ewigheid. Amen.
                                     36


5.      Skatkis van die goeie, ewige bron, Heilige Vader, wat wonders doen,
almagtige heerser oor die heelal, ons almal aanbid U en smeek U, met 'n
beroep op u barmhartigheid en medelye, om tot hulp en beskerming van ons
geringheid te kom. Dink, Here, aan u smekelinge. Aanvaar ons almal se
oggendgebede soos wierook voor u aangesig, en ag nie een van ons
verwerplik nie, maar bewaar ons almal deur u deernisvolle dade. Dink. Here,
aan hulle wat waak en sing tot u lof, en dié van u eniggebore Seun, ons God,
en u Heilige Gees. Wees hulle Helper en Beskermer. Aanvaar hulle smekinge
op u geestelike altaar bo die hemele. Want U is ons God, en tot U stuur ons
die lof omhoog, tot die Vader en die Seun en die Heilige Gees, nou en altyd
en tot in ewigheid. Amen.

6.     Ons dank U, Here, God van ons verlossing, dat U alles vir die welsyn
van ons siele doen, sodat ons altyd opsien tot U, die Verlosser en Weldoener
van ons siele. Want in dié deel van die nag wat verby is, het U ons rus gegee,
en ons opgewek uit ons beddens om in aanbidding van u dierbare naam hier
te staan. Daarom bid ons U, Here: Gee ons die genade en krag, sodat ons
waardig geag mag word om met insig tot U te sing, en om onophoudelik te bid,
terwyl ons ons eie heil met vrees en bewing uitwerk, met die bystand van u
Christus. Dink, Here, aan hulle wat in die nag tot U roep. Verhoor hulle en
ontferm U oor hulle, en verbrysel onder hulle voete die onsigbare, vyandige
teenstanders. Want U is die Vredevors en die Redder van ons siele, en tot U
stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.

7.     O God en Vader van ons Here Jesus Christus, wat ons uit die bed laat
opstaan het, en ons by die uur van gebed byeengebring het, gee ons genade
as ons ons monde oopmaak, en aanvaar ons danksegging wat ons na
vermoë tot U rig. En leer ons u voorskrifte, want ons weet nie hoe om na
behore te bid nie, tensy U, Here, ons deur u Heilige Gees lei. Daarom bid ons
U: As ons tot en met die teenswoordige uur gesondig het in woord, daad of
gedagte, opsetlik of onopsetlik, gee ons kwytskelding, vergewe ons en spreek
ons vry. Want as U wetteloosheid aansien, Here, Here, wie sal bestaan?
Want by U is versoening. Want U alleen is heilig, 'n Helper, en 'n kragtige
Beskermer van ons lewens, en tot U is ons lofsang voortdurend. Mag die
heerskappy van u koninkryk geloof en verheerlik word, van die Vader en die
Seun en die Heilige Gees, nou en altyd en tot in ewigheid. Amen.

8.      Here, ons God, wat die traagheid wat die slaap meebring van ons
verdryf het, en ons met 'n heilige wekroep byeengeroep het, om ons hande in
die nag op te hef, en U te dank vir die oordele van u geregtigheid, aanvaar
ons gebede, ons smekinge, ons belydenisse, ons nagtelike erediens. En
skenk ons, o God, 'n onbeskaamde geloof, 'n vaste hoop en ongeveinsde
liefde. Seën ons kom en ons gaan, ons dade en werke, woorde en gedagtes,
en gee dat ons die dagbreek tegemoet mag gaan terwyl ons die
goedertierenheid van u onuitspreeklike goedhartigheid prys, besing en loof.
Want geloofd word U alheilige naam, en verheerlik is u koninkryk, van die
Vader en die Seun en die Heilige Gees, nou en altyd en tot in ewigheid. Amen.
                                     37


9.      Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u
Evangelieboodskap te verstaan. Plant in ons ontsag vir u saligmakende
gebooie, sodat ons, nadat ons alle vleeslike begeertes vertrap het, ons kan
wend tot 'n geestelike lewenswyse, deur alles wat U behaag te dink sowel as
te doen. Want U is ons heiliging en verligting, en tot U stuur ons die lof
omhoog, tot die Vader en die Seun en die Heilige Gees, nou en altyd en tot in
ewigheid. Amen.
10.     Here, ons God, wat vergifnis deur bekering aan die mensdom geskenk
het, en vir ons as voorbeeld van die erkentenis en belydenis van sondes, die
bekering tot vergifnis van die profeet Dawid voorgehou het: Ontferm U, o
Meester, volgens u groot barmhartigheid oor ons wat deur 'n menigte, groot
misstappe geval het, en wis ons ongeregtighede uit volgens die
menigvuldigheid van u medelye. Want ons het gesondig teen U, wat die
verborge en bedekte dinge van die mensehart ken, en alleen die gesag het
om sondes te vergewe. Skep in ons 'n rein hart, versterk ons deur u
bestierende Gees, maak aan ons die vreugde van u heil bekend, en verwerp
ons nie van u aangesig nie. Maar, daar U goed en mensliewend is, laat dit u
tot welbehae wees dat ons U tot ons laaste asem 'n offer van geregtigheid, en
'n offergawe op u heilige altare mag opdra. Deur die barmhartigheid,
ontferming en mensliewendheid van u eniggebore Seun, met Wie U geloof
word, saam met u alheilige, goeie en lewendmakende Gees, nou en altyd en
tot in ewigheid. Amen.

11.    O God, ons God, wat die geestelike en redelike magte deur u wil tot
stand gebring het, ons bid U en smeek U, aanvaar die lofprysing wat ons en
al u skepsels U na vermoë bring, en beloon ons met die ryke gawes van u
goedheid. Want voor U buig elke knie van dié wat in hemel, en dié wat op die
aarde en dié wat onder die aarde is, en alles wat asem het en alle skepsels
besing u ondeurgrondelike heerlikheid. Want U alleen is die ware God, ryk
aan barmhartigheid. Want al die Kragte van die Hemele prys U en tot U stuur
ons die lof omhoog, tot die Vader en die Seun en die Heilige Gees, nou en
altyd en tot in ewigheid. Amen.
12.    Ons prys U, ons besing U, ons loof U en dank U, o God van ons
vaders, dat U die duisternis van die nag laat verbygaan en ons weer die
daglig getoon het. Maar ons smeek u in u goedheid: Vergewe ons sondes, en
aanvaar ons smeekgebed in u grote medelye, want tot U neem ons ons
toevlug, die barmhartige en almagtige God. Laat die ware Son van u
geregtigheid in ons harte skyn. Verlig ons verstand en bewaar al ons sintuie,
sodat ons, soos in die dag, fatsoenlik mag wandel op die weg van u gebooie,
en tot die ewige lewe mag kom; want by U is die bron van die lewe, en mag
ons waardig geag word om ons te kan verheug in u ontoeganklike lig. Want U
is ons God, en tot U stuur ons die lof omhoog, tot die Vader en die Seun en
die Heilige Gees, nou en altyd en tot in ewigheid. Amen.
38
