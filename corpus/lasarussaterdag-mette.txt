                                    1


           Die Mette vir Lasarussaterdag

Priester   Geseënd is ons God, immer, nou en altyd en tot in ewigheid.

Leser      Amen.

Priester   Eer aan U, ons God, eer aan U.

           Hemelse Koning, Trooster, Gees van die Waarheid,
           alomteenwoordig en met Wie alles vervul is,
           Skatkis van die goeie en Gewer van lewe,
           kom woon in ons,
           suiwer ons van alle onreinheid,
           en red ons siele, o Goeie.

Leser      Heilige God, Heilige Magtige, Heilige Onsterflike, ontferm U
           oor ons. (drie maal)

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Alheilige Drie-eenheid, ontferm U oor ons.
           Here, reinig ons van ons sondes.
           Meester, vergeef ons ons oortredinge.
           Heilige, besoek en genees ons swakhede,
           om u Naams ontwil.

           Here, ontferm U. Here, ontferm U. Here, ontferm U.

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Onse Vader, wat in die hemele is,
           laat u naam geheilig word.
           Laat u koninkryk kom.
           Laat u wil geskied
           soos in die hemel net so ook op die aarde.
           Gee ons vandag ons daaglikse brood
           en vergeef ons ons skulde
           soos ons ook ons skuldenaars vergewe
           en lei ons nie in versoeking nie
           maar verlos ons van die bose.

Priester   Want aan U behoort die Koninkryk en die krag en die heerlikheid,
           aan die Vader en die Seun en die Heilige Gees, nou en altyd en
           tot in ewigheid.

Leser      Amen.
                                   2


           O Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.

           Uit vrye wil verhef op die Kruis,
           skenk u barmhartighede, o Christus God, aan die nuwe
           gemeenskap wat u naam dra.
           Verbly u volk deur u krag
           en skenk hul die oorwinning oor hul vyande.
           Mag hul U as bondgenoot hê
           'n wapen van vrede
           'n onoorwinlike segeteken.

           Nou en altyd en tot in ewigheid. Amen.

           Ontsagwekkende beskermster
           wat nie beskaam nie,
           verag, o goeie, ons smeekbedes nie.
           O albesonge Theotokos,
           versterk die Ortodokse gemeenskap,
           red u volk en gee hulle die oorwinning vanuit die hemel,
           want u het God gebaar, o eniggeseënde.

Diaken*    Wees ons barmhartig, o God, volgens u groot barmhartigheid,
           ons bid U, hoor ons en wees barmhartig.

Volk       Here, ontferm U. (3x) En so na elk van die oorblywende bedes.

           Ook bid ons vir die vrome, Ortodokse Christene.

           Ook bid ons vir ons vader, pous en patriarg N., ons aartsbiskop
           en herder N., en vir al ons broers en susters in Christus.

Priester   Want U is ‘n barmhartige en mensliewende God, en tot U stuur
           ons die lof omhoog, tot die Vader en die Seun en die Heilige
           Gees, nou en altyd en tot in ewigheid.

Leser      Amen. Vader, seën in die Naam van die Here.

Priester   Eer aan die heilige, eenwesenlike, lewendmakende en
           onverdeelde Drie-eenheid, immer, nou en altyd en tot in
           ewigheid.

Leser      Amen.

Die Ses Psalms
                                       3


Eer aan God in die hoogste hemele, en vrede op aarde, in die mense 'n
welbehae. (drie maal)

Here, U sal my lippe open, en my mond sal u lof verkondig. (twee maal

Psalm 3

O Here, waarom het my verdrukkers vermenigvuldig? Baie staan teen my op.
Baie sê van my siel: Daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige
berg.
Ek het gaan lê en aan die slaap geraak; ek het wakker geword, want die Here
sal my help.
Ek sal nie bang wees vir tienduisende van die volk wat rondom my stelling
inneem nie.
Staan op, Here; red my, my God; want U het almal geslaan wat my sonder
rede haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here
sal my help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen
vrede in my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle
my neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou
gegaan.
Want my lendene is gevul met bespottinge, en daar is geen genesing in my
vlees nie.
Ek is mishandel en erg verneder, ek het geweekla vanweë die gesug van my
hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie
by my nie.
My vriende en bure het nadergekom en teenoor my gestaan, en my
naasbestaandes het ver van my gestaan.
En dié wat my lewe soek het geweld gebruik, en hulle wat my ongeluk soek
het dwaashede gepraat en die hele dag listige planne bedink.
Maar ek, soos 'n dowe het ek niks gehoor nie, en soos 'n stomme wat sy
mond nie oopmaak nie.
En ek het geword soos 'n man wat nie hoor nie en wat geen teregwysing in sy
mond het nie.
                                        4


Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my
voete gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie
nagejaag het.
Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder
water.
So het ek in die heiligdom voor U verskyn, om u mag en u heerlikheid te sien.
Want u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys
met jubelende lippe.
Wanneer ek aan U gedink het op my bed, soggens, het ek oor U gepeins.
Want U was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die
aarde ingaan. Hulle sal oorgelewer word aan die mag van die swaard; die
deel van jakkalse sal hulle word.
Maar die koning sal bly wees in God; elkeen wat by Hom sweer sal geprys
word, want die mond van hulle wat onregmatige dinge spreek, is toegestop.

En weer:

Soggens het ek oor U gepeins. Want U was 'n hulp vir my, en in die
skaduwee van u vleuels sal ek jubel.
My siel is aan U verkleef, u regterhand het my gehelp.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.
                                       5


Psalm 87

Here, God van my heil, bedags, en ook in die nag, het ek voor u aangesig
geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die
doderyk gekom.
Ek is gereken by die wat in die kuil neerdaal; ek het geword soos 'n man wat
sonder hulp is, vry onder die dooies.
Soos die wat verslaan is en in die graf lê, aan wie U nie gedink het nie, en
hulle is afgestoot van u hand.
Hulle het my in die diepste kuil gesit, in duisternis en in die skadu van die
dood.
U grimmigheid het swaar op my gerus, en U het al u golwe teen my gebring.
U het my bekendes ver van my verwyder; hulle het my 'n gruwel vir hulself
gemaak.
Ek is oorgelewer en het nie uitgegaan nie; my oë het swak geword vanweë
my armoede.
Ek het U aangeroep, Here, die hele dag deur; ek het my hande tot U
uitgestrek.
Sal U vir die dooies wonders doen? Of sal geneeshere hulle laat opstaan om
U in erkentlikheid te bely?
Sal iemand u barmhartigheid in die graf bekendmaak, of u waarheid in die
plek van vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet
kom.
Waarom, Here, het U my siel verstoot, en wend U u aangesig van my af weg?
Ek is arm en ervaar moeite van my jeug af; nadat ek verhoog is, is ek
verneder en het ek in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my
ellende.

En weer:

Here, God van my heil, bedags het ek geroep en ook snags voor U. Laat my
gebed voor u aangesig kom, neig u oor tot my smeking.

Psalm 102

Loof die Here, o my siel, lofwaardig is u, o Heer. Loof die Here o my siel, en
alles wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
Wat jou lewe verlos van die verderf, wat jou met barmhartigheid en deernis
kroon.
Wat jou verlange met die goeie vervul. Jou jeug sal weer nuut word soos die
van 'n arend.
                                       6


Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig
wees nie.
Nie volgens ons ongeregtighede het Hy met ons gehandel nie, ook het Hy ons
nie vergeld volgens ons sondes nie.
Want so hoog soos die hemel is bo die aarde het die Here sy barmhartigheid
laat toeneem oor dié wat Hom vrees.
So ver as die ooste van die weste is, so ver het Hy ons ongeregtighede van
ons verwyder.
Soos 'n vader medelye het met sy kinders, so het die Here medelye gehad
met dié wat Hom vrees, want Hy, Hy weet watter maaksel ons is, Hy het
onthou dat ons stof is.
Die mens: soos die gras is sy dae; soos 'n blom van die veld, so sal hy bloei.
Want die wind het daaroor gegaan, en dit sal nie meer wees nie, en dit sal sy
plek nie meer ken nie.
Maar die barmhartigheid van die Here is van ewigheid tot ewigheid oor dié
wat Hom vrees.
En sy geregtigheid vir kindskinders; vir dié wat sy verbond hou; en dink aan
sy gebooie om dié te doen.
Die Here het sy troon in die hemel berei en sy koninkryk heers oor alles. Loof
die Here, al sy Engele, kragtiges in mag wat sy woord volbring in
gehoorsaamheid aan die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here,
o my siel.

En weer:

Op al die plekke van sy heerskappy: Loof die Here, o my siel.

Psalm 142

Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond
verneder; hy het my laat sit in duisternis soos hulle wat lankal dood is, en my
gees is vermoeid oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u
hande het ek steeds nagedink.
Ek het my hande tot U uitgestrek; my siel smag na U soos 'n dorsland.
Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in
die kuil neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek
my siel opgehef.
                                        7


Bevry my van my vyande, Here, want tot U het ek my toevlug geneem. Leer
my om u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here,
sal U my lewend maak.
In u geregtigheid sal U my siel uit verdrukking lei. En in u ontferming sal U my
vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg
nie. (twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons
              bid tot die Heer.

              Om vrede vir die hele wêreld, die welsyn van die heilige Kerke
              van God, en die eenheid van almal, laat ons bid tot die Heer.

              Vir hierdie heilige Huis, en vir hulle wat dit met geloof, eerbied
              en die vrees van God betree, laat ons bid tot die Heer.

              Vir ons vader, pous en patriarg N., vir ons aartsbiskop en herder
              N., vir die eerbiedwaardige priesterskap, die diakonaat in
              Christus, vir alle geestelikes en die hele volk, laat ons bid tot die
              Heer.

              Vir die mense van ons land, en vir alle owerhede en magte wat
              oor ons gestel is, laat ons bid tot die Heer.

              Vir hierdie patriargaat en hierdie heilige bisdom, vir alle stede en
              dorpe, en vir die gelowiges wat daar woon, laat ons bid tot die
              Heer.

              Vir gunstige weer, ‘n oorvloedige opbrengs van die aarde, en tye
              van vrede, laat ons bid tot die Heer.

              Vir reisigers op land, see en in die lug, vir hulle wat siek is en
              hulle wat ly, vir gevangenes en hul verlossing, laat ons bid tot
              die Heer.
                                      8


              Om ons bevryding van alle verdrukking, toorn, gevaar en nood,
              laat ons bid tot die Heer.

              Help ons, red ons, ontferm U oor ons en bewaar ons, o God,
              deur u genade.

              Terwyl ons ons alheilige, onbevlekte, hooggeseënde en
              glorieryke Meesteres, die Theotokos en immermaagd Maria,
              saam met al die heiliges gedenk, laat ons onsself en mekaar en
              ons hele lewe toevertrou aan Christus ons God.

Volk          Aan U, o Heer.

              Want U kom toe alle heerlikheid, eer en aanbidding, Vader,
              Seun en Heilige Gees, nou en altyd en tot in ewigheid.

Volk          Amen.

Toon 1

Die Here is God en het aan ons verskyn. Geseënd is Hy wat kom in die Naam
van die Here.

Vs. 1 Bely die Here met dankbaarheid, en roep sy heilige Naam aan.

Vs. 2 Al die nasies het my omsingel, maar in die Naam van die Here het ek
      hulle afgeweer.

Vs. 3 Dit het van die Here gekom, en dit is wonderbaar in ons oë.

Apolitikion – Toon 1

Toe U Lasarus voor u Lyding uit die dode opgewek het,
het U die gemeenskaplike Opstanding bevestig, o Christus God.
Daarom dra ook ons soos die Kinders die oorwinningstekens
en roep ons tot U, die Oorwinnaar oor die Dood:
“Hosanna in die hoogste hemele,
Geseënd is Hy wat kom in die Naam van die Here.”

(drie maal)

Toon 1

Daar U medelye gehad met die trane van Martha en Maria,
het U beveel dat die klip weggerol word van die graf, o Christus God.
U het die dooie geroep en hom opgewek,
o Gewer van lewe aan die wêreld,
en deur hom die Opstanding bevestig.
Eer aan u mag, o Heiland,
                                      9


eer aan u gesag,
eer aan U wat deur u woord alles tot stand gebring het.

Eer aan die Vader en aan aan die Seun en aan die Heilige Gees, nou en altyd
en tot in ewigheid. Amen.

Herhaal: Daar U medelye gehad met die trane van Martha en Maria…

Toon 5

O Bron van wysheid en voorkennis,
toe U in Betanië kom,
het U die metgeselle van Martha geroep en gevra:
“Waar het julle my vriend Lasarus neergelê?”
Ná U uit medelye geween het,
het U hom wat vier dae dood was deur u stem opgewek,
o Mensliewende Barmahartige,
as die leweskenkende Heer.

Eer aan die Vader en aan aan die Seun en aan die Heilige Gees, nou en altyd
en tot in ewigheid. Amen.

Herhaal:     O Bron van wysheid en voorkennis…

Daar is geen Evangelielesing nie, maar ons sing, soos op Sondae:

Noudat ons Christus se Opstanding aanskou het,
laat ons die heilige Here Jesus aanbid,
wat alleen sonder sonde is.
U Kruis vereer ons, o Christus,
en u heilige Opstanding besing en verheerlik ons;
want U is ons God;
buiten U ken ons geen ander nie:
ons roep u Naam aan.
Kom, alle gelowiges,
laat ons die heilige Opstanding van Christus vereer,
want kyk, deur die Kruis het daar vreugde oor heel die wêreld gekom.
Terwyl ons die Here altyd loof,
besing ons sy Opstanding,
want deur die Kruis vir ons te verduur,
het Hy die dood deur die dood vernietig.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
                                       10


word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Kanon – deur Theofanes (Odes 1- 8 verkort, Ode 9 volledig)
Eerste Ode – Toon 8
Irmos

Laat ons ‘n oorwinningslied sing vir die Here
wat sy volk deur die Rooi See gelei het,
want Hy is verheerlik.

Tweede Kanon – deur Kosmas die Monnnik
Eerste Ode – Toon 8 (= Katawasia)
Irmos

Op trek deur die see soos oor droë grond
om aan die ellendes van Egipte te ontvlug
het die Israeliet uitgeroep:
“Laat ons sing tot ons Verlosser en God.”

Eerste Kanon
Derde Ode – Toon 8
Irmos

U is die sterkte van hulle wat hulle tot u haas, o Heer,
U is die lig van die wat in duisernis verkeer,
En my gees besing U.
                                     11



Tweede Kanon
Derde Ode – Toon 8 (= Katawasia)
Irmos

U het die gewelf van die hemel gemaak, o Heer,
en U is die Kerk se bouer,
versterk my in u liefde,
o kruin van ons verlange,
ondersteuning van gelowiges,
enig Mensliewende

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is ons God, en tot U stuur ons die lof omhoog, tot die
             Vader en die Seun en die Heilige Gees, nou en altyd en tot in
             ewigheid.

Volk         Amen.

Toon 4

Die suster van Lasarus het by die Here gestaan
en bitterlik geween en geweeklaag
en vir die Here gesê: “Lasarus is dood.”
En al was Hy as God nie onbewus van die graf nie, het Hy hulle gevra:
“Waar het julle hom begrawe?”
Toe het Hy die graf genader,
en Lasarus wat vier dae dood was, geroep.
Hy het opgestaan en Hom wat hom laat opstaan het, aanbid.

Eer aan die Vader en aan aan die Seun en aan die Heilige Gees, nou en altyd
en tot in ewigheid. Amen.
                                      12


Toon 8

Daar U as Skepper voorkennis van alles het,
het U in Betanië vooraf vir die Dissipels gesê:
“Ons vriend Lasarus het vandag ontslaap”
en hoewel U geweet het, het U gevra en gesê:
“Waar het julle hom neergelê?”
En U het tot die Vader gebid,
Ná U as mens geween het.
Daarna het U hom wat U liefgehad het uit die Doderyk geroep
en Lasarus wat vier dae dood was laat opstaan.
Daarom roep ons U toe, o Christus God:
“Aanvaar die lof wat ons waag om U op te dra,
en ag ons almal u heerlikheid waardig.”

Eerste Kanon
Vierde Ode – Toon 8
Irmos

Ek het die misterie van u heilsbestel gehoor, o Heer,
u werke oordink
en u Godheid verheerlik

Tweede Kanon
Vierde Ode – Toon 8 (= Katawasia)
Irmos

U is my sterkte, U is my krag, U is my God,
U is my blydskap, U wat die boesem van die Vader nie verlaat het nie,
en ons armoede besoek het.
Daarom roep ek saam met die Profeet Habbakuk tot U:
“Eer aan u mag, o Mensliewende.”

Eerste Kanon
Vyfde ode – Toon 8
Irmos

O Lig wat nie ondergaan nie,
waarom het U my van u aangesig weggewerp
en waarom het die vyandige duisternis my, die llendige, bedek?
Maar ek smeek U, laat my terugkeer
en rig my weë na die lig van u gebooie.

Tweede Kanon
Vyfde Ode - Toon 8 (= Katawasia)
Irmos

O Lig wat nie ondergaan nie,
waarom het U my van u aangesig weggewerp
en waarom het die vyandige duisternis my, die ellendige, bedek?
                                      13


Maar ek smeek U, laat my terugkeer
en rig my weë na die lig van u gebooie.

Eerste Kanon
Sesde Ode – Toon 8
Irmos

O Here, wat Jona alleen in die walvis laat woon het,
verlos my van bederf, soos U hom verlos het,
waar ek vasgevang is in die strikke van die vyand.

Tweede Kanon
Sesde Ode – Toon 8 (= Katawasia)
Irmos

Reinig my, o Heiland, want my oortredinge is baie,
en ek smeek U, lei my op uit die diepte van boosheid.
Want ek het U aangeroep,
en U het my verhoor,
o God van my heil.

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is die Vredevors en die Redder van ons siele, en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.

Kontakion – Toon 2

Christus, die vreugde van almal,
die Waarheid, die Lig, die Lewe, die Opstanding van die wêreld
het in sy goedheid aan die op aarde verskyn,
                                       14


en die beeld van die opstanding geword,
terwyl Hy aan almal die Goddelike vergifnis skenk.

Ikos

Die Skepper van die heelal het sy Dissiples vooraf ingelig en gesê:
“My broers en vriende, ons vriend het ontslaap” - deur dit vooraf te vertel, het
U hulle geleer, dat U as Skepper van die heelal alles weet - “Daarom kom,
laat ons gaan en ‘n ongewone begrafnis aanskou, en laat ons die weeklag
van Maria sien en Lasarus se graf. Want daar sal ek ‘n wonder doen, en die
voorspel tot die Kruis voltrek, en almal die Goddelike vergifnis skenk.”

Die Sinaksarion uit die Menaion en daarna:

Op dieselfde dag, die Saterdag voor Palmsondag, vier ons die Verrysenis vna
die heilige en regverdige vriend van Christus, Lasarus wat vier dae dood was.

Verse

U weekla, o Jesus; dit dui op u sterflike natuur.
U maak u vriend lewend; dit dui op u Goddelike krag.

Deur die gebede van u heilige vriend Lasarus, o Christus ons God, ontferm U
oor ons. Amen.

 Eerste Kanon
Sewende Ode – Toon 8
Irmos

Die Hebreërkinders het dapper die vlam in die vuuroond vertrap,
en die vuur in dou omskep, terwyl hulle uitroep:
“Lofwaardig is U, Here ons God, tot in ewigheid.”

Tweede Kanon
Sewende Ode – Toon 8 (= Katawasia)
Irmos

Toe die Jongelinge uit Judea eens in Babilon aankom,
het hulle deur hul geloof in die Drie-eenheid
die vlam van die vuuroond vertrap,
terwyl hulle sing:
“O God van ons Vaders, lofwaardig is U.”

Eerste Kanon
Agste Ode – Toon 8
Irmos

Toe die musiekinstrumente saam opklink
en die ontelbare volke die beeld in Dura aanbid,
was die drie Jongelinge ongehoorsaam
                                       15


en het hulle die Here besing en verheerlik tot in ewigheid.

Ons prys, loof en aanbid die Here.

Tweede Kanon
Agste Ode – Toon 8 (= Katawasia)
Irmos

Besing en verhef die hemelKoning,
wat die Engeleskaar besing,
tot in alle ewigheid.

Die Magnificat en “Eerbiedwaardiger as die Gerubim…” word nie gesing nie.

Diaken*      Ons vereer die Theotokos en Moeder van die Lig met liedere en
             verheerlik haar.
Eerste Kanon
Negende Ode – Toon 8
Irmos

Laat ons, o volke, die reine Theotokos
op glorieryke wyse vereer.
Sy het die goddelike vuur in haar skoot ontvang
sonder om verbrand te word.
Laat ons haar verheerlik
met nimmerswygende lofliedere.

Troparia

Alheilige Drie-eenheid, ons God, eer aan U.

Toe die menigtes hom wat vier dae dood was sien loop,
was hulle verbyster deur die wonder,
en het hulle tot die Verlosser uitgeroep:
“Ons verheerlik U, o God, met liedere.”

Hoogheilige Theotokos, red ons.

U bevry Lasarus wat vir dae dood was uit die Doderyk, o Heiland,
en bevestig u glorieryke Verrysenis voor die tyd,
en ek verheerlik U.

Tweede Kanon
Negende Ode – Toon 8
Irmos

Gered deur u toedoen,
bely ons u as ware Theotokos, o reine Maagd,
en met die liggaamlose kore
verheerlik ons u.
                                     16



Troparia
Refrein: Eer aan U, ons God, eer aan U.

U het u Vader geëer, o Christus,
en deur u gebed gewys dat U nie teen God is nie.
Toe het U hom wat vier dae dood was op eie gesag opgewek.

Refrein: Eer aan U, ons God, eer aan U.

U het Lasarus wat vier dae dood was, opgewek, my Christus,
en u toon hom aan almal aan
as ‘n allerbetroubare getuie van U Verrysenis op die derde dag.

Eer aan die Vader en aan die Seun en aan die Heilige Gees.

U loop en U ween en en U praat, o my Heiland,
en toon so u menslike energie,
maar U Goddelike energie openbaar U
deur Lasarus op te wek.

Nou en altyd en tot in ewigheid. Amen.

Op onsegbare wyse
het U, my Meester en Heiland, my heil bewerk,
deur die uitoefening van vrye wil
in elk van u twee nature

Katawasia

Gered deur u toedoen,
bely ons u as ware Theotokos, o reine Maagd,
en met die liggaamlose kore
verheerlik ons u.

             DIE KLEIN LITANIE

Diaken       Laat ons keer op keer in vrede bid tot die Heer.

Volk         Here, ontferm U.

Diaken       Help ons, red ons, ontferm U oor ons en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.
                                      17


Volk          Aan U, o Heer.

Priester      Want al die Kragte van die Hemele prys U en tot U stuur ons die
              lof omhoog, tot die Vader en die Seun en die Heilige Gees, nou
              en altyd en tot in ewigheid.
Volk          Amen.

              Heilig is die Here ons God.
              Heilig is die Here ons God.
              Heilig is die Here ons God.
              Verhef die Here ons God, want heilig is Hy.

Eksapostilaria – Toon 3

Deur u woord, o Woord van God,
spring Lasarus op
en keer hy terug na die lewe
en die menigtes vereer U met takke, o Magtige,
want U sal die Doderyk finaal deur u dood vernietig.

(twee maal)

Deur Lasarus beroof Christus jou alreeds, o Dood,
en waar is jou oorwinning, o Doderyk?
Die geween van Betanië gaan nou oor na jou.
Laat ons almal oorwinningstakke vir Hom waai.

Die Lofpsalms - Toon 1
       Psalm 148
[A]    Laat alles wat asem het die Here loof. Loof die Here uit die hemele,
       loof Hom in die hoogste hemele. U kom toe 'n lied, o God.
[B]    Loof Hom, al sy Engele. Loof Hom, al sy Magte. U kom toe 'n lied, o
       God.


Vers: Om 'n vonnis wat opgeskrywe is, aan hulle te voltrek; hierdie eer sal
daar vir al sy heiliges wees.

Toon 1

U is die Opstanding en die Lewe van die mensdom, o Christus.
U het by die graf van Lasarus gestaan
en vir ons u twee nature bevestig, o Lankmoedige,
dat U God en mens is wat uit die reine Maagd gekom het.
Want as mens het U gevra waar hy begrawe is
maar as God het U hom wat vier dae dood was,
op laat staan deur u lewegewende bevel.
                                      18


Vers: Loof God in sy heiliges; loof Hom in die uitspansel van sy krag.

U het Lasarus wat vier dae dood was
uit die Doderyk op laat staan,
en daardeur die mag van die dood voor u dood hewig geskud.
Deur die een vriend het U die vryheid van bederf van alle mense vooraf
verkondig.
Daarom aanbid ons u almagtige gesag, en roep uit:
“Geseënd is U, o Heiland; ontferm U oor ons.”

Vers: Loof Hom oor sy magtige dade; loof Hom na die volheid van sy
       grootheid.

Martha en Maria het vir die Heiland gesê:
“As U hier was, Here, sou Lasarus nie gesterf het nie.”
Maar Christus, die Opstanding van die ontslapenes,
het hom wat reeds vier dae dood was uit die dode laat opstaan.
Kom laat ons die gelowiges Hom almal aanbid
wat in heerlikheid kom om ons siele te red.

Vers: Loof Hom met basuingeklank, loof Hom met harp en siter.

Aan u Dissipels het U tekens van u Godheid gegee, o Christus,
maar onder die menigtes het U uself verneder,
omdat U dit wou verberg.
Daarom het U as God wat dinge vooruit weet
Lasarus se dood vooraf aan die Apostels verkondig,
maar toe U in Betanië onder die menigtes aanwesig was,
het U as mens nie geweet waar u vriend se graf is nie
en navraag gedoen om dit uit te vind.
Maar hy wat deur U op die vierde dag opgestaan het,
het u Goddelike mag bewys.
Almagtige Here, eer aan U.

Vers: Loof Hom met tamboeryn en koordans, loof Hom met snarespel en fluit.

Toon 4

U het u vriend wat vier dae dood was opgewek, o Christus,
en die weeklag van Martha en Maria beeindig.
U het aan almal getoon dat U Hy is met Wie alles vervul is,
deur u Goddelike mag en vrye wil,
tot Wie die Gerubim sonder ophou uitroep:
“Hosanna in die hoogste hemele;
Geseënd is U, God or almal, eer aan U.”

Vers: Loof Hom met welluidende simbale, loof Hom met simbale van
      blydskap. Laat alles wat asem het die Here loof.
                                      19


Martha het tot Maria uitgeroep:
“Die Meester is hier, en Hy roep jou, kom.”
Sy het gehardloop en gekom waar die Here gestaan het,
en toe sy Hom sien, het sy neergeval,
en sy vlekkelose voete gesoen,
en sy het uitgeroep en gesê:
“Here as U hier was, sou my broer nie gesterf het nie.”

Vers: Staan op, o Here, my God; hef u hand omhoog, en vergeet die armes
      nie vir altyd.

Toon 8

U het Lasarus wat vier dae dood was in Betanië opgewek.
Want skaars was U by die graf aanwesig
of u stem het lewe geword vir die gestorwene
en die Doderyk het gekreun en hom met vrees vrygelaat.
Groot is die wonder!
O Here wat groot van barmhartigheid is, eer aan U.

Vers: U wil ek bely, o Here, met my hele hart en al u wonders vertel.

Soos U, Here, vir Martha gesê het,
“Ek is die Opstanding”
het U die woord deur die daad in vervulling laat gaan
en Lasarus uit die Doderyk geroep.
Ek smeek U, o Mensliewende, daar U deernis het,
laat ook my wat weens die hartstogte dood is, opstaan.

Eer aan die Vader en aan die Seun en aan die Heilige Gees.

Toon 2

‘n Groot en sonderlinge wonder is vandag voltrek!
Christus het sy vriend wat vier dae dood was
uit die graf geroep en opgewek.
laat ons Hom verheerlik as mees glorieryk,
dat Hy deur die gebede van die regverdige Lasarus
ons siele mag red.

Nou en altyd en tot in ewigheid. Amen

U is hooggeseënd, o Maagd Theotokos,
want deur Hom wat uit u vlees aangeneem het,
is die doderyk gevange geneem,
Adam teruggeroep, die vloek gedood, Eva bevry, die dood gedood,
en is ons lewend gemaak.
Daarom roep ons lofprysend uit:
Geseënd is U, Christus ons God,
wat daarin ‘n welbehae gehad het, eer aan U!
                                       20


Die Groot Doksologie word gesing.

[A]   Eer aan U, wat ons die lig laat sien het. Eer aan God in die hoogste
      hemele, en vrede op aarde, in die mense 'n welbehae.


[B]   Ons besing U, ons loof U, ons aanbid U, ons verheerlik U, ons dank U
      vir u groot heerlikheid.

[A]   Here Koning, hemelse God, almagtige Vader; Here, eniggebore Seun,
      Jesus Christus; en Heilige Gees.

[B]   Here God, Lam van God, Seun van die Vader, wat die sonde van die
      wêreld wegneem, ontferm U oor ons; U wat die sondes van die wêreld
      wegneem.

[A]   Aanvaar ons smeking, U wat sit aan die regterhand van die Vader, en
      ontferm U oor ons.

[B]   Want U alleen is heilig, U alleen is die Heer, Jesus Christus, tot
      eer van God die Vader. Amen.

[A]   Ek sal U elke dag loof, en u Naam prys tot in ewigheid, ja tot in alle
      ewigheid.

[B]   Gee, Here, dat ons vandag van sonde bewaar mag word.

[A]   Lofwaardig is U, o Heer, die God van ons vaders, en geprys en
      verheerlik is u Naam tot in ewigheid. Amen.

[B]   Laat u barmhartigheid, Here, oor ons wees, soos ons ons hoop gestel
      het op U.

[A]   Lofwaardig is U, o Here, leer my u gebooie.

[B]   Lofwaardig is U, o Meester, leer my u gebooie.

[A]   Lofwaardig is U, o Heilige, leer my u gebooie.

[B]   Here, U het vir ons 'n toevlug geword van geslag tot geslag. Ek het
      gesê: O Here, ontferm U oor my. Genees my siel, want ek het teen U
      gesondig.

[A]   Here, tot U het ek my toevlug geneem. Leer my om u wil te doen, want
      U is my God.

[B]   Want by U is die fontein van die lewe. In u lig sal ons die lig sien.

[A]   Laat u barmhartigheid voortduur vir die wat U ken. Heilige God, Heilige
      Magtige, Heilige Onsterflike, ontferm U oor ons.
                                     21


[B]   Heilige God, Heilige Magtige, Heilige Onsterflike, ontferm U oor ons.

[A]   Heilige God, Heilige Magtige, Heilige Onsterflike, ontferm U oor ons.

[B]   Eer aan die Vader en aan die Seun en aan die Heilige Gees.

[A]   Nou en altyd en tot in ewigheid. Amen.

[B]   Heilige Onsterflike, ontferm U oor ons.

[A]   Heilige God,

[B]   Heilige Magtige

[A]   Heilige Onsterflike
[B]   ontferm U oor ons.

en daarna die Apolitikion – Toon 1

Toe U Lasarus voor u Lyding uit die dode opgewek het,
het U die gemeenskaplike Opstanding bevestig, o Christus God.
Daarom dra ook ons soos die Kinders die oorwinningstekens
en roep ons tot U, die Oorwinnaar oor die Dood:
“Hosanna in die hoogste hemele,
Geseënd is Hy wat kom in die Naam van die Here.”

Gedurende die Doksologie lees die (Diaken en) Priester die oorblywende deel
van Mette in ‘n gedempte toon.

Diaken*      Wees ons barmhartig, o God, volgens u groot barmhartigheid,
             ons bid U, hoor ons en wees barmhartig.

             Here, ontferm U. (3x) En so na elk van die oorblywende bedes.

Diaken*      Ook bid ons vir die vrome, Ortodokse Christene.

             Ook bid ons vir ons vader, pous en patriarg N., ons aartsbiskop
             en herder N., en vir al ons broers en susters in Christus.

             Ook bid ons vir die President van ons land, en vir alle owerhede
             en magte wat oor ons gestel is.

             Ook bid ons om barmhartigheid, lewe, vrede, gesondheid, heil
             en besoeking, vergifnis en kwytskelding van sondes vir die
             dienaars van God, alle toegewyde en Ortodokse Christene, wat
             in hierdie stad/dorp en gemeente woon of vertoef, vir die
             opsieners en lede van hierdie heilige Kerk en vir hulle
             familielede; [en ook vir die dienaars van God N. & N. (hier mag
             die diaken die name noem van diegene vir wie hy gevra is om te
                                      22


             bid) en vir almal wat vir ons gevra het om vir hulle te bid,
             onwaardig soos wat ons is.]

             Ook bid ons vir die salige en gedenkwaardige grondleggers van
             hierdie heilige Kerk, en vir al ons Ortodokse broers en susters
             wat ons in die rus voorafgegaan het, en wat hier en oor die hele
             wêreld heen vroom ontslape lê; [en ook vir die dienaars van God
             N. & N. (hier mag die diaken die name noem van diegene vir wie
             hy gevra is om te bid) en dat hulle al hul oortredings, opsetlik
             sowel as onopsetlik, vergewe mag word.]

             Ook bid ons vir hulle wat offergawes bring, vir hulle wat goeie
             werke in hierdie heilige en aleerbiedwaardige huis doen, vir
             hulle wat daar dien en hulle wat sing, en vir die volk hier
             teenwoordig, wat wag op U groot en ryke barmhartigheid.

             Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u
             dienaars, en wees ons barmhartig na die volheid van u
             barmhartigheid. Laat u deernis op ons neerdaal en op u hele
             volk wat wag op u ryke barmhartigheid.

(hardop)     Want U is ‘n barmhartige en mensliewende God, en tot U stuur
             ons die lof omhoog, tot die Vader en die Seun en die Heilige
             Gees, nou en altyd en tot in ewigheid.

Diaken*      Amen.

Diaken*      Laat ons ons oggendgebed tot die Here voleindig.

             Here, ontferm U. En so na die volgende bede.

Diaken*      Help ons, red ons, ontferm U oor ons en bewaar ons, o God,
             deur u genade.

             Dat die hele dag volmaak, heilig, vreedsaam en sonder sonde
             mag wees, vra ons die Heer.

             Skenk dit, o Heer. En so na elk van die volgende bedes.

Diaken*      Om ‘n engel van vrede, ‘n getroue gids en behoeder van ons
             siele en liggame, vra ons die Heer.

             Om vergifnis en kwytskelding van ons sondes en oortredinge,
             vra ons die Heer.
                                      23


             Om wat goed en voordelig is vir ons siele, en om vrede vir die
             wêreld, vra ons die Heer.

             Dat ons die oorblywende tyd van ons lewe in vrede en
             boetvaardigheid mag voleindig, vra ons die Heer.

             Om ‘n Christelike einde aan ons lewens, vreedsaam en sonder
             lyding of rede tot skaamte, en om ‘n goeie verweer voor die
             ontsagwekkende regterstoel van Christus, laat ons vra.

             Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

             Aan U, o Heer.

Priester     Want U is 'n God van barmhartigheid, medelye en
             mensliewendheid en tot U stuur ons die lof omhoog, tot die
             Vader en die Seun en die Heilige Gees, nou en altyd en tot in
             ewigheid.

Diaken*      Amen.

Priester     Vrede vir almal.

Diaken*      En vir u gees. Laat ons ons hoofde voor die Here buig.

             Voor U, o Heer.

Die priester sê in 'n gedempte toon

             Die Gebed by die Hoofbuiging

             Heilige Here, wat in die hemel woon, en ag slaan op wat hier
             benede is, en met u alsiende oog op heel die skepping neerkyk,
             voor U het ons die nek van siel en liggaam gebuig, en ons
             smeek U: Heilige der Heiliges, strek u onsienlike hand uit u
             heilige woonplek en seën ons almal, en as ons opsetlik of
             onopsetlik gesondig het, vergewe ons, as die goeie en
             mensliewende God, terwyl U ons u aardse en hemelse seëninge
             skenk.

(hardop)     Want aan U behoort dit om barmhartig te wees en ons te red,
             ons God, en tot U stuur ons die lof omhoog, tot die Vader en die
             Seun en die Heilige Gees, nou en altyd en tot in ewigheid.

Diaken*      Amen. Wysheid. Seën.
                                      24


Priester     Geloofd is Hy Wat Is, Christus ons ware God, immer, nou en
             altyd en tot in ewigheid.

Diaken*      Amen. Mag U, o Here God, die heilige en onfeilbare geloof van
             vrome, Ortodokse Christene, saam met sy heilige Kerk, versterk
             tot in ewigheid.

Priester     Hoogheilige Theotokos, red ons.

Diaken*      Eerbiedwaardiger as die Gerubim
             en onvergelyklik glorieryker as die Serafim,
             het u ongeskonde God die Woord gebaar.
             Ware Theotokos, ons verheerlik u.

Priester     Eer aan U, Christus God, ons hoop, eer aan U.

Diaken*      Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.
             Here, ontferm U. Here, ontferm U, Here, ontferm U.
             Seën, heilige vader.

Priester     Mag Hy wat opgestaan het uit die dode, Christus ons ware God,
             deur die gebede van sy al-onbevlekte, al-onskuldige, heilige
             Moeder, deur die krag van die kosbare en lewendmakende
             Kruis, die beskerming van die eerbiedwaardige liggaamlose
             hemelse kragte, die smekinge van die eerbiedwaardige,
             glorieryke Profeet, Voorloper en Doper, Johannes, van die
             heilige, glorieryke en alomgeëerde Apostels, van die heilige,
             glorieryke en seëvierende martelare, van ons heilige
             Goddraende Vaders en Moeders wat stralend in die askese was,
             van die heilige (N., aan wie die kerk toegewy is), van die heilige
             en regverdige voorouers van God, Joachim en Anna, van die
             heilige en regverdige vriend van die Heer, Lasarus, wat vier dae
             dood was, en van al die heiliges, Hom oor ons ontferm en ons
             red, want Hy is goed en mensliewend.

             Deur die gebede van ons heilige vaders, Here Jesus Christus
             ons God, ontferm U oor ons en red ons.

Diaken*      Amen.

Tydens die sing van die Apolitikion van mette buig die diaken sy hoof voor die
priester en sê:

             Dit is tyd vir die Here om te handel; seën heilige meester.

Priester     Geseënd is ons God, immer, nou en altyd en tot in ewigheid.

Diaken*      Amen. Bid vir my, heilige meester.
                                      25



Priester     Mag die Here jou tree rig op alle goeie dade rig.

Diaken*      Dink aan my, heilige meester.

Priester     Mag die Here God aan jou dink in sy koninkryk, immer, nou en
             altyd en tot inewigheid.

Die diaken verlaat die heiligdom en gaan staan voor die Heilige Deure. Hy en
die priester maak elk drie buiginge, terwyl hulle sê:

             Eer aan God in die hoogste hemele, en vrede op aarde, in die
             mense 'n welbehae. (3x)

             Here, U sal my lippe open en my mond sal u lof verkondig. (2x)

             Waar ons in die tempel van u heerlikheid staan, dink ons dat
             ons in die hemel staan. O Theotokos, hemelse poort, open vir
             ons die deur van u barmhartigheid.

Die Goddelike Liturgie neem nou in aanvang.
                                     26


Terwyl die Ses Psalms gelees word, lees die priester die

                           Twaalf Oggendgebede

1.     Ons dank U, Here ons God, wat ons uit die slaap laat opstaan het en 'n
woord van lof in ons mond geplaas het, om u heilige Naam te aanbid en aan
te roep. En ons bid U: stuur nou ook, terwille van u medelye wat U nog altyd
in ons lewens bewys het, u hulp oor hulle neer wat voor die aangesig van u
heilige heerlikheid staan en wag op u ryke barmhartigheid. En gee dat hulle U
altyd met ontsag en liefde sal dien, loof, en besing, en u onuitspreeklike
goedheid sal aanbid. Want U kom toe alle heerlikheid, eer en aanbidding,
Vader, Seun en Heilige Gees, nou en altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op
die aarde. Leer ons om geregtigheid en heiligheid in u vrees te volbring. Want
ons verheerlik U, ons God wat waarlik bestaan. Neig U oor en hoor ons. En
dink, Here, by name aan almal hier teenwoordig wat saam met ons bid, en
red hulle deur u krag. Seën u volk en heilig u erfdeel. Skenk vrede aan u
wêreld, aan u Kerke, aan die priesters, aan ons regeerders, en aan heel u
volk. Want geloofd en verheerlik word u aleerbiedwaardige en verhewe naam,
van die Vader en die Seun en die Heilige Gees, nou en altyd en tot in
ewigheid. Amen.

3.     In die nag ontwaak ons gees tot U, ons God, want u gebooie is 'n lig.
Leer ons, o God, u geregtigheid, u bevele en u voorskrifte. Verlig die oë van
ons verstand, sodat ons nooit in sondes tot die dood toe mag slaap nie.
Verdryf alle duisternis uit ons harte. Skenk ons die Son van geregtigheid, en
bewaar ons lewe ongeskonde van skadelike invloede deur die seël van u
Heilige Gees. Rig ons skrede op die weg van vrede. Gee dat ons die daeraad
en die dag met blydskap mag aanskou, sodat ons die oggendgebede tot U
mag opstuur. Want aan U behoort die mag, en aan U behoort die koninkryk
en die krag en die heerlikheid: aan die Vader en die Seun en die Heilige Gees,
nou en altyd en tot in ewigheid. Amen.

4.      Meester ons God, heilig en ondeurgrondelik, wat die lig beveel het om
uit die duisternis te skyn, wat ons deur die nag se slaap laat rus het, en ons
weer laat opstaan het om u goedheid te verheerlik en af te smeek; deur u eie
goedhartigheid wat pleit by U: Aanvaar ons waar ons U nou aanbid en na die
krag van ons vermoë dank, en skenk ons alles waarvoor ons vra wat tot ons
verlossing sal lei. Maak ons kinders van die lig en van die dag, en erfgename
van u ewige goeie dinge. Dink, Here, in die volheid van u medelye, aan u hele
volk, aan hulle wat hier saam met ons aanwesig is en saam met ons bid, en
aan al ons broers en susters, op land en op die see, en op alle plekke van u
heerskappy, wat die behoefte het aan u mensliewendheid en bystand, en
skenk hulle u groot barmhartigheid. Sodat ons altyd na liggaam en siel
behoue mag bly en u wonderbare en geprese naam met vrymoedigheid mag
verheerlik, van die Vader en die Seun en die Heilige Gees, nou en altyd en tot
in ewigheid. Amen.
                                     27


5.      Skatkis van die goeie, ewige bron, Heilige Vader, wat wonders doen,
almagtige heerser oor die heelal, ons almal aanbid U en smeek U, met 'n
beroep op u barmhartigheid en medelye, om tot hulp en beskerming van ons
geringheid te kom. Dink, Here, aan u smekelinge. Aanvaar ons almal se
oggendgebede soos wierook voor u aangesig, en ag nie een van ons
verwerplik nie, maar bewaar ons almal deur u deernisvolle dade. Dink. Here,
aan hulle wat waak en sing tot u lof, en dié van u eniggebore Seun, ons God,
en u Heilige Gees. Wees hulle Helper en Beskermer. Aanvaar hulle smekinge
op u geestelike altaar bo die hemele. Want U is ons God, en tot U stuur ons
die lof omhoog, tot die Vader en die Seun en die Heilige Gees, nou en altyd
en tot in ewigheid. Amen.

6.     Ons dank U, Here, God van ons verlossing, dat U alles vir die welsyn
van ons siele doen, sodat ons altyd opsien tot U, die Verlosser en Weldoener
van ons siele. Want in dié deel van die nag wat verby is, het U ons rus gegee,
en ons opgewek uit ons beddens om in aanbidding van u dierbare naam hier
te staan. Daarom bid ons U, Here: Gee ons die genade en krag, sodat ons
waardig geag mag word om met insig tot U te sing, en om onophoudelik te bid,
terwyl ons ons eie heil met vrees en bewing uitwerk, met die bystand van u
Christus. Dink, Here, aan hulle wat in die nag tot U roep. Verhoor hulle en
ontferm U oor hulle, en verbrysel onder hulle voete die onsigbare, vyandige
teenstanders. Want U is die Vredevors en die Redder van ons siele, en tot U
stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.

7.     O God en Vader van ons Here Jesus Christus, wat ons uit die bed laat
opstaan het, en ons by die uur van gebed byeengebring het, gee ons genade
as ons ons monde oopmaak, en aanvaar ons danksegging wat ons na
vermoë tot U rig. En leer ons u voorskrifte, want ons weet nie hoe om na
behore te bid nie, tensy U, Here, ons deur u Heilige Gees lei. Daarom bid ons
U: As ons tot en met die teenswoordige uur gesondig het in woord, daad of
gedagte, opsetlik of onopsetlik, gee ons kwytskelding, vergewe ons en spreek
ons vry. Want as U wetteloosheid aansien, Here, Here, wie sal bestaan?
Want by U is versoening. Want U alleen is heilig, 'n Helper, en 'n kragtige
Beskermer van ons lewens, en tot U is ons lofsang voortdurend. Mag die
heerskappy van u koninkryk geloof en verheerlik word, van die Vader en die
Seun en die Heilige Gees, nou en altyd en tot in ewigheid. Amen.

8.      Here, ons God, wat die traagheid wat die slaap meebring van ons
verdryf het, en ons met 'n heilige wekroep byeengeroep het, om ons hande in
die nag op te hef, en U te dank vir die oordele van u geregtigheid, aanvaar
ons gebede, ons smekinge, ons belydenisse, ons nagtelike erediens. En
skenk ons, o God, 'n onbeskaamde geloof, 'n vaste hoop en ongeveinsde
liefde. Seën ons kom en ons gaan, ons dade en werke, woorde en gedagtes,
en gee dat ons die dagbreek tegemoet mag gaan terwyl ons die
goedertierenheid van u onuitspreeklike goedhartigheid prys, besing en loof.
Want geloofd word U alheilige naam, en verheerlik is u koninkryk, van die
Vader en die Seun en die Heilige Gees, nou en altyd en tot in ewigheid. Amen.
                                     28


9.      Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u
Evangelieboodskap te verstaan. Plant in ons ontsag vir u saligmakende
gebooie, sodat ons, nadat ons alle vleeslike begeertes vertrap het, ons kan
wend tot 'n geestelike lewenswyse, deur alles wat U behaag te dink sowel as
te doen. Want U is ons heiliging en verligting, en tot U stuur ons die lof
omhoog, tot die Vader en die Seun en die Heilige Gees, nou en altyd en tot in
ewigheid. Amen.
10.     Here, ons God, wat vergifnis deur bekering aan die mensdom geskenk
het, en vir ons as voorbeeld van die erkentenis en belydenis van sondes, die
bekering tot vergifnis van die profeet Dawid voorgehou het: Ontferm U, o
Meester, volgens u groot barmhartigheid oor ons wat deur 'n menigte, groot
misstappe geval het, en wis ons ongeregtighede uit volgens die
menigvuldigheid van u medelye. Want ons het gesondig teen U, wat die
verborge en bedekte dinge van die mensehart ken, en alleen die gesag het
om sondes te vergewe. Skep in ons 'n rein hart, versterk ons deur u
bestierende Gees, maak aan ons die vreugde van u heil bekend, en verwerp
ons nie van u aangesig nie. Maar, daar U goed en mensliewend is, laat dit u
tot welbehae wees dat ons U tot ons laaste asem 'n offer van geregtigheid, en
'n offergawe op u heilige altare mag opdra. Deur die barmhartigheid,
ontferming en mensliewendheid van u eniggebore Seun, met Wie U geloof
word, saam met u alheilige, goeie en lewendmakende Gees, nou en altyd en
tot in ewigheid. Amen.

11.    O God, ons God, wat die geestelike en redelike magte deur u wil tot
stand gebring het, ons bid U en smeek U, aanvaar die lofprysing wat ons en
al u skepsels U na vermoë bring, en beloon ons met die ryke gawes van u
goedheid. Want voor U buig elke knie van dié wat in hemel, en dié wat op die
aarde en dié wat onder die aarde is, en alles wat asem het en alle skepsels
besing u ondeurgrondelike heerlikheid. Want U alleen is die ware God, ryk
aan barmhartigheid. Want al die Kragte van die Hemele prys U en tot U stuur
ons die lof omhoog, tot die Vader en die Seun en die Heilige Gees, nou en
altyd en tot in ewigheid. Amen.

12.    Ons prys U, ons besing U, ons loof U en dank U, o God van ons
vaders, dat U die duisternis van die nag laat verbygaan en ons weer die
daglig getoon het. Maar ons smeek u in u goedheid: Vergewe ons sondes, en
aanvaar ons smeekgebed in u grote medelye, want tot U neem ons ons
toevlug, die barmhartige en almagtige God. Laat die ware Son van u
geregtigheid in ons harte skyn. Verlig ons verstand en bewaar al ons sintuie,
sodat ons, soos in die dag, fatsoenlik mag wandel op die weg van u gebooie,
en tot die ewige lewe mag kom; want by U is die bron van die lewe, en mag
ons waardig geag word om ons te kan verheug in u ontoeganklike lig. Want U
is ons God, en tot U stuur ons die lof omhoog, tot die Vader en die Seun en
die Heilige Gees, nou en altyd en tot in ewigheid. Amen.
