                                       1


Maandag van die Heilige Gees – Die Mettediens

Priester   Geseënd is ons God, immer, nou en altyd en tot in ewigheid.

Leser      Amen.

Priester   Eer aan U, ons God, eer aan U.

           Hemelse Koning, Trooster, Gees van die Waarheid,
           alomteenwoordig en met Wie alles vervul is,
           Skatkis van die goeie en Gewer van lewe,
           kom woon in ons,
           suiwer ons van alle onreinheid,
           en red ons siele, o Goeie.

Leser      Heilige God, Heilige Magtige, Heilige Onsterflike, ontferm U oor
           ons. (drie maal)

           Eer aan die Vader en aan die Seun en aan die Heilige Gees, nou en
           altyd en tot in ewigheid. Amen.

           Alheilige Drie-eenheid, ontferm U oor ons.
           Here, reinig ons van ons sondes.
           Meester, vergeef ons ons oortredinge.
           Heilige, besoek en genees ons swakhede,
           om u Naams ontwil.

           Here, ontferm U. Here, ontferm U. Here, ontferm U.

           Eer aan die Vader en aan die Seun en aan die Heilige Gees, nou en
           altyd en tot in ewigheid. Amen.

           Onse Vader, wat in die hemele is,
           laat u naam geheilig word.
           Laat u koninkryk kom.
           Laat u wil geskied
           soos in die hemel net so ook op die aarde.
           Gee ons vandag ons daaglikse brood
           en vergeef ons ons skulde
           soos ons ook ons skuldenaars vergewe
           en lei ons nie in versoeking nie
           maar verlos ons van die bose.

Priester   Want aan U behoort die Koninkryk en die krag en die heerlikheid, aan
           die Vader en die Seun en die Heilige Gees, nou en altyd en tot in
           ewigheid.

Leser      Amen.
                                       2


           O Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.

           Uit vrye wil verhef op die Kruis,
           skenk u barmhartighede, o Christus God, aan die nuwe
           gemeenskap wat u naam dra.
           Verbly u volk deur u krag
           en skenk hul die oorwinning oor hul vyande.
           Mag hul U as bondgenoot hê
           'n wapen van vrede
           'n onoorwinlike segeteken.

           Nou en altyd en tot in ewigheid. Amen.

           Ontsagwekkende beskermster
           wat nie beskaam nie,
           verag, o goeie, ons smeekbedes nie.
           O albesonge Theotokos,
           versterk die Ortodokse gemeenskap,
           red u volk en gee hulle die oorwinning vanuit die hemel, want u
           het God gebaar, o eniggeseënde.

Diaken*    Wees ons barmhartig, o God, volgens u groot barmhartigheid, ons bid
           U, hoor ons en wees barmhartig.

Volk       Here, ontferm U. (3x) En so na elk van die oorblywende bedes.

           Ook bid ons vir die vrome, Ortodokse Christene.

           Ook bid ons vir ons vader, pous en patriarg N., ons aartsbiskop en
           herder N., en vir al ons broers en susters in Christus.

Priester   Want U is ‘n barmhartige en mensliewende God, en tot U stuur ons die
           lof omhoog, tot die Vader en die Seun en die Heilige Gees, nou en
           altyd en tot in ewigheid.

Leser      Amen. Vader, seën in die Naam van die Here.

Priester   Eer aan die heilige, eenwesenlike, lewendmakende en onverdeelde
           Drie-eenheid, immer, nou en altyd en tot in ewigheid.

Leser      Amen.

Die Ses Psalms
                                          3


Eer aan God in die hoogste hemele, en vrede op aarde, in die mense 'n welbehae.
(drie maal)

Here, U sal my lippe open, en my mond sal u lof verkondig. (twee maal

Psalm 3

O Here, waarom het my verdrukkers vermenigvuldig? Baie staan teen my op. Baie
sê van my siel: Daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige berg.
Ek het gaan lê en aan die slaap geraak; ek het wakker geword, want die Here sal my
help.
Ek sal nie bang wees vir tienduisende van die volk wat rondom my stelling inneem
nie.
Staan op, Here; red my, my God; want U het almal geslaan wat my sonder rede
haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here sal my
help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen vrede in
my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle my
neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou gegaan.
Want my lendene is gevul met bespottinge, en daar is geen genesing in my vlees
nie.
Ek is mishandel en erg verneder, ek het geweekla vanweë die gesug van my hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie by my
nie.
My vriende en bure het nadergekom en teenoor my gestaan, en my naasbestaandes
het ver van my gestaan.
En dié wat my lewe soek het geweld gebruik, en hulle wat my ongeluk soek het
dwaashede gepraat en die hele dag listige planne bedink.
Maar ek, soos 'n dowe het ek niks gehoor nie, en soos 'n stomme wat sy mond nie
                                         4


oopmaak nie.
En ek het geword soos 'n man wat nie hoor nie en wat geen teregwysing in sy mond
het nie.
Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my voete
gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie nagejaag
het.
Verlaat my nie, o Here my God; gaan nie van my af weg nie. Maak gou om my te
help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om my te
help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder water.
So het ek in die heiligdom voor U verskyn, om u mag en u heerlikheid te sien. Want
u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys met
jubelende lippe.
Wanneer ek aan U gedink het op my bed, soggens, het ek oor U gepeins. Want U
was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die aarde
ingaan. Hulle sal oorgelewer word aan die mag van die swaard; die deel van
jakkalse sal hulle word.
Maar die koning sal bly wees in God; elkeen wat by Hom sweer sal geprys word,
want die mond van hulle wat onregmatige dinge spreek, is toegestop.

En weer:

Soggens het ek oor U gepeins. Want U was 'n hulp vir my, en in die skaduwee van u
vleuels sal ek jubel.
My siel is aan U verkleef, u regterhand het my gehelp.
                                            5


Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Psalm 87

Here, God van my heil, bedags, en ook in die nag, het ek voor u aangesig geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die doderyk
gekom.
Ek is gereken by die wat in die kuil neerdaal; ek het geword soos 'n man wat sonder
hulp is, vry onder die dooies.
Soos die wat verslaan is en in die graf lê, aan wie U nie gedink het nie, en hulle is
afgestoot van u hand.
Hulle het my in die diepste kuil gesit, in duisternis en in die skadu van die dood.
U grimmigheid het swaar op my gerus, en U het al u golwe teen my gebring. U het
my bekendes ver van my verwyder; hulle het my 'n gruwel vir hulself gemaak.
Ek is oorgelewer en het nie uitgegaan nie; my oë het swak geword vanweë my
armoede.
Ek het U aangeroep, Here, die hele dag deur; ek het my hande tot U uitgestrek.
Sal U vir die dooies wonders doen? Of sal geneeshere hulle laat opstaan om U in
erkentlikheid te bely?
Sal iemand u barmhartigheid in die graf bekendmaak, of u waarheid in die plek van
vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet kom.
Waarom, Here, het U my siel verstoot, en wend U u aangesig van my af weg? Ek is
arm en ervaar moeite van my jeug af; nadat ek verhoog is, is ek verneder en het ek
in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my ellende.

En weer:

Here, God van my heil, bedags het ek geroep en ook snags voor U. Laat my gebed
voor u aangesig kom, neig u oor tot my smeking.
                                         6


Psalm 102

Loof die Here, o my siel, lofwaardig is u, o Heer. Loof die Here o my siel, en alles
wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
Wat jou lewe verlos van die verderf, wat jou met barmhartigheid en deernis kroon.
Wat jou verlange met die goeie vervul. Jou jeug sal weer nuut word soos die van 'n
arend.
Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig wees
nie.
Nie volgens ons ongeregtighede het Hy met ons gehandel nie, ook het Hy ons nie
vergeld volgens ons sondes nie.
Want so hoog soos die hemel is bo die aarde het die Here sy barmhartigheid laat
toeneem oor dié wat Hom vrees.
So ver as die ooste van die weste is, so ver het Hy ons ongeregtighede van ons
verwyder.
Soos 'n vader medelye het met sy kinders, so het die Here medelye gehad met dié
wat Hom vrees, want Hy, Hy weet watter maaksel ons is, Hy het onthou dat ons stof
is.
Die mens: soos die gras is sy dae; soos 'n blom van die veld, so sal hy bloei. Want
die wind het daaroor gegaan, en dit sal nie meer wees nie, en dit sal sy plek nie
meer ken nie.
Maar die barmhartigheid van die Here is van ewigheid tot ewigheid oor dié wat Hom
vrees.
En sy geregtigheid vir kindskinders; vir dié wat sy verbond hou; en dink aan sy
gebooie om dié te doen.
Die Here het sy troon in die hemel berei en sy koninkryk heers oor alles. Loof die
Here, al sy Engele, kragtiges in mag wat sy woord volbring in gehoorsaamheid aan
die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here, o my
siel.

En weer:

Op al die plekke van sy heerskappy: Loof die Here, o my siel.

Psalm 142
                                            7


Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond verneder; hy
het my laat sit in duisternis soos hulle wat lankal dood is, en my gees is vermoeid
oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u hande
het ek steeds nagedink.
Ek het my hande tot U uitgestrek; my siel smag na U soos 'n dorsland.
Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in die kuil
neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek my
siel opgehef.
Bevry my van my vyande, Here, want tot U het ek my toevlug geneem. Leer my om
u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here, sal U my
lewend maak.
In u geregtigheid sal U my siel uit verdrukking lei. En in u ontferming sal U my
vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg nie.
(twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons bid tot die
              Heer.

              Om vrede vir die hele wêreld, die welsyn van die heilige Kerke van
              God, en die eenheid van almal, laat ons bid tot die Heer.
                                           8


             Vir hierdie heilige Huis, en vir hulle wat dit met geloof, eerbied en die
             vrees van God betree, laat ons bid tot die Heer.

             Vir ons vader, pous en patriarg N., vir ons aartsbiskop en herder N., vir
             die eerbiedwaardige priesterskap, die diakonaat in Christus, vir alle
             geestelikes en die hele volk, laat ons bid tot die Heer.

             Vir die mense van ons land, en vir alle owerhede en magte wat oor ons
             gestel is, laat ons bid tot die Heer.

             Vir hierdie patriargaat en hierdie heilige bisdom, vir alle stede en dorpe,
             en vir die gelowiges wat daar woon, laat ons bid tot die Heer.

             Vir gunstige weer, ‘n oorvloedige opbrengs van die aarde, en tye van
             vrede, laat ons bid tot die Heer.

             Vir reisigers op land, see en in die lug, vir hulle wat siek is en hulle wat
             ly, vir gevangenes en hul verlossing, laat ons bid tot die Heer.

             Om ons bevryding van alle verdrukking, toorn, gevaar en nood,
             laat ons bid tot die Heer.

             Help ons, red ons, ontferm U oor ons en bewaar ons, o God, deur u
             genade.

             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

             Want U kom toe alle heerlikheid, eer en aanbidding, Vader, Seun en
             Heilige Gees, nou en altyd en tot in ewigheid.

Volk         Amen.

Toon 8

Die Here is God en het aan ons verskyn. Geseënd is Hy wat kom in die Naam van
die Here.

Vs. 1 Bely die Here met dankbaarheid, en roep sy heilige Naam aan.

Vs. 2 Al die nasies het my omsingel, maar in die Naam van die Here het ek hulle
      afgeweer.
                                          9


Vs. 3 Dit het van die Here gekom, en dit is wonderbaar in ons oë.

Apolitikion – Toon 8

Lofwaardig is U, o Christus ons God,
wat die vissers as allerwys bewys het,
toe U die Heilige Gees op hulle neergestuur het,
en so deur hulle die wêreld in u net gevang het.
O Mensliewende, eer aan U.

(drie maal)

DIE KLEIN LITANIE

Diaken*       Laat ons keer op keer in vrede bid tot die Heer.

Volk          Here, ontferm U.

Diaken*       Help ons, red ons, ontferm U oor ons, en bewaar ons, o God, deur u
              genade.

Volk          Here, ontferm U.

Diaken*       Terwyl ons ons alheilige, onbevlekte, hooggeseënde en glorieryke
              Meesteres, die Theotokos en immermaagd Maria, saam met al die
              heiliges gedenk, laat ons onsself en mekaar en ons hele lewe
              toevertrou aan Christus ons God.

Volk          Aan U, o Heer.

Priester      Want aan U behoort die mag, en aan U behoort die koninkryk en die
              krag en die heerlikheid: aan die Vader en die Seun en die Heilige
              Gees, nou en altyd en tot in ewigheid.

Volk          Amen.

Kathisma – Toon 4

O gelowiges, laat ons stralend van vreugde
die eindfees ná Paasfees vier.
Vandag is dit Pinkster,
die vervulling van die belofte en van die voorafbepaalde tyd.
Want op hierdie dag het die vuur van die Trooster
meteens in die vorm van tonge op aarde neergedaal,
die Dissipels verlig en hulle as ingewydenes van die hemel bewys.
Die Lig van die Trooster het verskyn en die wêreld verlig.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.
                                         10


Herhaal: O gelowiges, laat ons stralend van vreugde…

Kathisma – Toon 4

Die bron, naamlik die Gees, het na dié op aarde gekom,
in vuurdraende riviere verdeel,
en die Apostels geestelik bedou en na die lig gelei.
Die vuur het vir hulle ‘n vogtige wolk en ‘n vlam van reën geword
en hulle verlig, deur wie ons die genade ontvang het,
deur vuur en water heen.
Die Lig van die Trooster het verskyn en die wêreld verlig.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Herhaal: Die bron, naamlik die Gees, het na dié op aarde gekom…

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U geregverdig
mag word deur u woorde, en u mag oorwin wanneer U geoordeel word.
Want kyk, in ongeregtighede is ek ontvang, en in sondes het my moeder my gebaar.
Want kyk, U het waarheid liefgehad, die geheime en verborgene van u wysheid het
U aan my bekend gemaak.
U sal my besprinkel met hisop, en ek sal gereinig word; U sal my was en ek sal
witter word as sneeu.
U sal my vreugde en blydskap laat hoor; die vernederde gebeentes sal jubel. Wend
u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen behae
hê nie.
'n Offer aan God is 'n verbryselde gees; 'n verbryselde en vernederde hart sal God
nie verag nie.
Doen goed, Here, aan Sion in u welbehae, en laat die mure van Jerusalem gebou
word.
Dan sal U 'n welbehae hê in 'n offer van geregtigheid, in offergawe en brandoffers;
dan sal hulle stiere offer op u altaar.

Die Kanon in Toon 7
Eerste Ode
                                          11


Irmos

Hy wat oorloë met sy magtige arm tot niet maak,
het die Farao en sy strydwaens met die see bedek;
laat ons Hom besing,
want Hy is verheerlik.

Troparia

Refrein: Eer aan U, ons God, eer aan U.

Soos U vantevore die Dissipels beloof het, o Christus,
het U inderdaad die Trooster-Gees uitgestuur
en lig oor die wêreld uitgestraal, o Mensliewende.

Eer aan die Vader en aan die Seun en aan die Heilige Gees.

Soos U vantevore die Dissipels beloof het, o Christus,
het U inderdaad die Trooster-Gees uitgestuur
en lig oor die wêreld uitgestraal, o Mensliewende.

Nou en altyd en tot in ewigheid. Amen.

Wat vanouds in die Wet en Profete verkondig is,
het vandag in vervulling gegaan,
want die genade van die Goddelike Gees
is op al die gelowiges uitgestort.

‘n Ander jambiese kanon

O Woord uit God gebore,
uit die boesem van die Vader
het U toe ‘n ander Trooster, die Gees, gestuur
wat in tonge van vuur
tekens van die onstoflike Godheid van u natuur bring
en genade vir die sangers van lof.

Die Kanon in Toon 4 (verkort)
Irmos

Hy wat swaar gepraat het,
het, in Goddelike duisternis verborge,
die Wet wat deur God geskryf is, verkondig.
Want toe hy die slyk van sy geestesoog afskud,
sien hy Hom wat Is
en word hy ingelei in die kennis van die Gees,
terwyl hy feesvier met geïnspireerde liedere.

Troparia
                                           12


Eer aan die Vader en aan die Seun en aan die Heilige Gees.

Nou en altyd en tot in ewigheid. Amen.

Katawasias

Hy wat oorloë met sy magtige arm tot niet maak,
het die Farao en sy strydwaens met die see bedek;
laat ons Hom besing,
want Hy is verheerlik.

Hy wat swaar gepraat het,
het, in Goddelike duisternis verborge,
die Wet wat deur God geskryf is, verkondig.
Want toe hy die slyk van sy geestesoog afskud,
sien hy Hom wat Is
en word hy ingelei in die kennis van die Gees,
terwyl hy feesvier met geïnspireerde liedere.

Die Kanon in Toon 7
Derde Ode
Irmos

“Bly in Jerusalem totdat julle met krag uit die hoogte beklee is,”
het U, o Christus, vir die Dissipels gesê,
“want Ek sal ‘n ander Trooster, wat soos Ek is, stuur,
my Gees en dié van die Vader,
deur Wie julle bevestig sal word.”

Troparion

Refrein: Eer aan U, ons God, eer aan U.

Toe die krag van die Goddelike Gees kom,
het dit op Goddelike wyse hulle wat op bose wyse saamgesweer het
se stem wat van ouds verdeel is,
tot ‘n enkele harmonie verbind
en aan die gelowiges kennis van die Drie-eenheid verleen,
in Wie ons bevestig is.

Eer aan die Vader en aan die Seun en aan die Heilige Gees.

Toe die krag van die Goddelike Gees kom,
het dit op Goddelike wyse hulle wat op bose wyse saamgesweer het
se stem wat van ouds verdeel is,
tot ‘n enkele harmonie verbind
en aan die gelowiges kennis van die Drie-eenheid verleen,
in Wie ons bevestig is.

Nou en altyd en tot in ewigheid. Amen.
                                           13



Toe die krag van die Goddelike Gees kom,
het dit op Goddelike wyse hulle wat op bose wyse saamgesweer het
se stem wat van ouds verdeel is,
tot ‘n enkele harmonie verbind
en aan die gelowiges kennis van die Drie-eenheid verleen,
in Wie ons bevestig is.

Die Kanon in Toon 4 (verkort)
Irmos

Net deur die gebed van Anna,
die profetes van ouds,
wat ‘n verbryselde gees na die Magtige,
die God van kennis, gebring het,
is die boeie van ‘n kinderlose skoot verbreek,
asook die ondraaglike vermetelheid van iemand wat met kinders geseën is.

Troparia

Eer aan die Vader en aan die Seun en aan die Heilige Gees.

Nou en altyd en tot in ewigheid. Amen.

Katawasias

“Bly in Jerusalem totdat julle met krag uit die hoogte beklee is,”
het U, o Christus, vir die Dissipels gesê,
“want Ek sal ‘n ander Trooster, wat soos Ek is, stuur,
my Gees en dié van die Vader,
deur Wie julle bevestig sal word.”

Net deur die gebed van Anna,
die profetes van ouds,
wat ‘n verbryselde gees na die Magtige,
die God van kennis, gebring het,
is die boeie van ‘n kinderlose skoot verbreek,
asook die ondraaglike vermetelheid van iemand wat met kinders geseën is.

DIE KLEIN LITANIE

Diaken*       Laat ons keer op keer in vrede bid tot die Heer.

Volk          Here, ontferm U.

Diaken*       Help ons, red ons, ontferm U oor ons, en bewaar ons, o God, deur u
              genade.

Volk          Here, ontferm U.
                                          14


Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want U is ons God, en tot U stuur ons die lof omhoog, tot die Vader en
             die Seun en die Heilige Gees, nou en altyd en tot in ewigheid.

Volk         Amen.

Kathisma – Toon 8

Die Alheilige Gees wat nou in die vorm van vuur op die Apostels gekom het,
het die vergaderde nasies met verbasing vervul.
Want terwyl hulle met vurige tonge gepraat het, o Mensliewende,
het elkeen sy eie taal gehoor.
Terwyl die wonder dan vir die ongelowiges na donkenskap gelyk het,
het dit vir die gelowiges as helibrengend bekend geword.
Daarom verheerlik ons u mag, o Christus God,
en vra dat U vergifnis van oortredinge
ryklik op u dienaars sal laat neerdaal.

Eer aan die vader en aan die Seun en aan die Heilige Gees, nou en altyd en tot in
ewigheid. Amen.

Herhaal:     Die Alheilige Gees wat nou in die vorm van vuur…

Die Kanon in Toon 7
Vierde Ode
Irmos

Toe die Profeet u koms in die laaste dae sien, o Christus,
het hy uitgeroep:
“Ek het van u heerskappy gehoor, o Heer,
dat U gekom het om al u gesalfdes te red.”

Troparia

Refrein: Eer aan U, ons God, eer aan U.

Hy wat deur die Profete gepraat het
en deur die Wet voorheen aan die onvolmaaktes verkondig is,
ware God, die Trooster,
word vandag aan die dienaaars en getuies van die Woord bekend gemaak.

Eer aan die Vader en aan die Seun en aan die Heilige Gees.

Hy wat deur die Profete gepraat het
                                         15


en deur die Wet voorheen aan die onvolmaaktes verkondig is,
ware God, die Trooster,
word vandag aan die dienaaars en getuies van die Woord bekend gemaak.

Nou en altyd en tot in ewigheid. Amen.

Terwyl Hy die teken van die Godheid dra,
is die Gees met vuur onder die Apostels verdeel,
en deur vreemde tale het Hy dit duidelik gemaak
dat Hy as ‘n Goddelike krag uit eie beweging vanaf die Vader kom

Die Kanon in Toon 4 (verkort)
Irmos

Heerser van heersers,
alleen enige uit die enige,
Woord wat voortkom uit die Vader wat sonder oorsaak is,
as weldoener het U onfeilbaar U ewe magtige Gees uitgestuur
oor die Apostels wat sing: “Eer aan u mag, o Heer.”

Troparia

Eer aan die Vader en aan die Seun en aan die Heilige Gees.

Nou en altyd en tot in ewigheid. Amen.

Katawasias

Toe die Profeet u koms in die laaste dae sien, o Christus,
het hy uitgeroep:
“Ek het van u heerskappy gehoor, o Heer,
dat U gekom het om al u gesalfdes te red.”

Heerser van heersers,
alleen enige uit die enige,
Woord wat voortkom uit die Vader wat sonder oorsaak is,
as weldoener het U onfeilbaar U ewe magtige Gees uitgestuur
oor die Apostels wat sing: “Eer aan u mag, o Heer.”

Die Kanon in Toon 7
Vyfde Ode
Irmos

Die Gees van verlossing wat deur hul ontsag vir U, Here,
in die skoot van die Profete ontvang is
en op aarde gebaar is,
skep rein harte vir die Apostels
en gee opnuut ‘n opregte gees in die gelowiges
want u voorskrifte is lig en vrede.
                                          16


Troparion

Refrein: Eer aan U, ons God, eer aan U.

Die krag wat vandag gekom het, is die goeie Gees,
die Gees van die wysheid van God,
die Gees wat van die Vader uitgaan
en deur die Seun aan ons gelowiges openbaar is,
wat aan hulle in wie Hy woon,
van die heiligheid skenk waarin Hy van nature ervaar word.

Eer aan die Vader en aan die Seun en aan die Heilige Gees.

Die krag wat vandag gekom het, is die goeie Gees,
die Gees van die wysheid van God,
die Gees wat van die Vader uitgaan
en deur die Seun aan ons gelowiges openbaar is,
wat aan hulle in wie Hy woon,
van die heiligheid skenk waarin Hy van nature ervaar word.

Nou en altyd en tot in ewigheid. Amen.

Die krag wat vandag gekom het, is die goeie Gees,
die Gees van die wysheid van God,
die Gees wat van die Vader uitgaan
en deur die Seun aan ons gelowiges openbaar is,
wat aan hulle in wie Hy woon,
van die heiligheid skenk waarin Hy van nature ervaar word.

Die Kanon in Toon 4 (verkort)
Irmos

O deur lig gevormde kinders van die Kerk,
ontvang die vuurademende dou van die Gees,
die verlossende reiniging van foute,
want ‘n verordening het nou uit Sion voortgekom,
die vuurtongvormige genade van die Gees.

Troparia

Eer aan die Vader en aan die Seun en aan die Heilige Gees.

Nou en altyd en tot in ewigheid. Amen.

Katawasias

Die Gees van verlossing wat deur hul ontsag vir U, Here,
in die skoot van die Profete ontvang is
en op aarde gebaar is,
skep rein harte vir die Apostels
                                          17


en gee opnuut ‘n opregte gees in die gelowiges
want u voorskrifte is lig en vrede.

O deur lig gevormde kinders van die Kerk,
ontvang die vuurademende dou van die Gees,
die verlossende reiniging van foute,
want ‘n verordening het nou uit Sion voortgekom,
die vuurtongvormige genade van die Gees.

Die Kanon in Toon 7
Sesde Ode
Irmos

Naar van die deining van aardse sorge,
deur die sondes wat saam met my vaar
na die sielsvernietigende ondier oorboord gegooi,
roep ek soos Jona tot U, o Christus:
“Bring my na bo uit die dodelike diepte.”

Troparion

Refrein: Eer aan U, ons God, eer aan U.

Soos U gesê het, o Here,
het U van u Gees ryklik op alle vlees uitgestort
en is die hele skepping met die kennis van U vervul,
want uit die Vader is U as Seun gebore,
en sonder verdeling gaan ook die Gees uit.

Eer aan die Vader en aan die Seun en aan die Heilige Gees.

Soos U gesê het, o Here,
het U van u Gees ryklik op alle vlees uitgestort
en is die hele skepping met die kennis van U vervul,
want uit die Vader is U as Seun gebore,
en sonder verdeling gaan ook die Gees uit.

Nou en altyd en tot in ewigheid. Amen.

Soos U gesê het, o Here,
het U van u Gees ryklik op alle vlees uitgestort
en is die hele skepping met die kennis van U vervul,
want uit die Vader is U as Seun gebore,
en sonder verdeling gaan ook die Gees uit.

Die Kanon in Toon 4 (verkort)
Irmos

O Christus ons Meester,
U het uit die Maagd voortgestraal
                                         18


as ons versoenig en verlossing,
om, soos Jona uit die boesem van die seemonster,
die hele gevalle geslag van Adam
aan die verderf te ontruk.

Troparia

Eer aan die Vader en aan die Seun en aan die Heilige Gees.

Nou en altyd en tot in ewigheid. Amen.

Katawasia

Naar van die deining van aardse sorge,
deur die sondes wat saam met my vaar
na die sielsvernietigende ondier oorboord gegooi,
roep ek soos Jona tot U, o Christus:
“Bring my na bo uit die dodelike diepte.”

O Christus ons Meester,
U het uit die Maagd voortgestraal
as ons versoenig en verlossing,
om, soos Jona uit die boesem van die seemonster,
die hele gevalle geslag van Adam
aan die verderf te ontruk.

DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want U is die Vredevors en die Redder van ons siele, en tot U stuur
             ons die lof omhoog, tot die Vader en die Seun en die Heilige Gees, nou
             en altyd en tot in ewigheid.

Kontakion – Toon 8
                                          19


Toe die Allerhoogste neergedaal het,
het Hy die tale verwar en die volke geskei,
maar toe Hy die vuurtonge uitdeel,
het Hy almal tot eenheid geroep,
en nou verheerlik ons eenstemmig die Alheilige Gees.

Ikos

O Jesus, gee spoedige en standvastige vertroosting aan u dienaars,
waar ons gees neerslagtig is;
verlaat ons siele in ons verdukkinge nie;
wees nie ver van ons gemoed in ons moeilike omstandighede nie,
maar wees ons altyd voor.
Wees ons naby, wees ons naby, U wat alomteenwoordig is.
Soos wat U altyd by u Apostels is,
verenig U ook so met hulle wat na U verlang, o Barmhartige,
sodat ons met U verenig u Alheilige Gees mag besing en verheerlik.


Die Sinaksarion uit die Menaion en daarna die volgende:

Op hierdie dag, die Maandag van Pinkster, vier ons die fees van die alheilige,
lewendmakende en almagtige Gees, die God wat een van die Drie-eenheid is, gelyk
in eer, wese en heerlikheid met die Vader en die Seun.

Verse

Alles wat asem het, loof die Gees van die Heer,
deur Wie die oormoed van die bose geeste verdwyn het.

Deur die koms van die Heilige Gees, en die gebede van die heilige Apostels, o
Christus ons God, ontferm U oor ons. Amen.

Die Kanon in Toon 7
Sewende Ode
Irmos

Toe die heilige Jongelinge in die vuuroond gegooi is,
het hulle deur hul lofsang die vuur in dou omskep,
en so het hulle uitgeroep:
“Lofwaardig is U, o Heer,
die God van ons Vaders.”

Troparia

Refrein: Eer aan U, ons God, eer aan U.

Toe die Apostels oor die groot dade van God die rede voer,
is die werking van die Gees
deur die ongelowiges as dronkenskap beskou,
                                         20


die werking waardeur die Drie-eenheid leer ken word,
die een God van ons Vaders.

Eer aan die Vader en aan die Seun en aan die Heilige Gees..

Toe die Apostels oor die groot dade van God die rede voer,
is die werking van die Gees
deur die ongelowiges as dronkenskap beskou,
die werking waardeur die Drie-eenheid leer ken word,
die een God van ons Vaders.

Nou en altyd en tot in ewigheid. Amen.

Ortodoks spreek ons oor die onverdeelde natuur van God:
God die Vader sonder begin,
en die Woord en Gees wat oor dieselfde gesag beskik,
terwyl ons uitroep:
“Lofwaardig is U, die God van ons Vaders.”

Die Kanon in Toon 4 (verkort)
Irmos

Die eendragtige toon van instrumente
het verkondig dat ‘n mens die lewelose goue afgod,
moet vereer,
maar die ligbrengende genade van die Trooster
vervul ‘n mens met eerbied om uit te roep:
“Enige Drie-eenheid, gelyk in mag,
sonder begin, lofwaardig is U.”

Troparia

Eer aan die Vader en aan die Seun en aan die Heilige Gees.

Nou en altyd en tot in ewigheid. Amen.

Katawasias

Toe die heilige Jongelinge in die vuuroond gegooi is,
het hulle deur hul lofsang die vuur in dou omskep,
en so het hulle uitgeroep:
“Lofwaardig is U, o Heer,
die God van ons Vaders.”

Die eendragtige toon van instrumente
het verkondig dat ‘n mens die lewelose goue afgod,
moet vereer,
maar die ligbrengende genade van die Trooster
vervul ‘n mens met eerbied om uit te roep:
“Enige Drie-eenheid, gelyk in mag,
                                          21


sonder begin, lofwaardig is U.”

Die Kanon in Toon 7
Agste Ode
Irmos

Die braambos op Sinai wat nie deur die vuur verteer is nie,
het gepraat met Moses wat swaar van tong en onwelsprekend was,
en God aan hom bekend gemaak,
en hul ywer vir God het die drie Jongelinge onaantasbaar deur die vuur bewys,
waar hulle die lofsang laat hoor:
“Loof die Here alle werke, en verhef Hom tot in alle ewigheid.”

Troparia

Refrein: Eer aan U, ons God, eer aan U.

Toe die lewende rukwind van die alheilige Gees
uit die hoogte met ‘n gedruis en in die vorm van vurige tonge
oor die vissermanne kom,
het hulle oor die groot dade van God die rede gevoer:
“Loof die Here alle werke, en verhef Hom tot in alle ewigheid.”

Eer aan die Vader en aan die Seun en aan die Heilige Gees.

Toe die lewende rukwind van die alheilige Gees
uit die hoogte met ‘n gedruis en in die vorm van vurige tonge
oor die vissermanne kom,
het hulle oor die groot dade van God die rede gevoer:
“Loof die Here alle werke, en verhef Hom tot in alle ewigheid.”

Nou en altyd en tot in ewigheid. Amen

Waar ons voortbeweeg op die berg wat nie aangeraak mag word nie
onbevrees vir die verskriklke vuur,
kom laat ons op die berg Sinai staan,
in die stad van die lewende God,
en nou saam met die Geesdraende Dissiples ‘n koordans doen:
“Loof die Here alle werke, en verhef Hom tot in alle ewigheid.”

Die Kanon in Toon 4 (verkort)
Irmos

Die drie maal stralende beeld van die Godheid
het die bande verbreek en die vlam in dou omskep.
Die Jongelinge besing
en heel die geskape wêreld loof as weldoener
die enige Verlosser en Skepper van almal.

Troparia
                                          22



Ons loof die Vader en die Seun en die Heilige Gees, die Here.

Nou en altyd en tot in ewigheid. Amen.

Katawasias

Die braambos op Sinai wat nie deur die vuur verteer is nie,
het gepraat met Moses wat swaar van tong en onwelsprekend was,
en God aan hom bekend gemaak,
en hul ywer vir God het die drie Jongelinge onaantasbaar deur die vuur bewys,
waar hulle die lofsang laat hoor:
“Loof die Here alle werke, en verhef Hom tot in alle ewigheid.”
Ons prys, loof en aanbid die Here, en besing en verhef Hom tot in ewigheid.
Die drie maal stralende beeld van die Godheid
het die bande verbreek en die vlam in dou omskep.
Die Jongelinge besing
en heel die geskape wêreld loof as weldoener
die enige Verlosser en Skepper van almal.

Diaken*      Ons vereer die Theotokos en Moeder van die Lig met liedere en
             verheerlik haar.

Die Kanon in Toon 7
Negende Ode
Irmos

U wat swanger was sonder om bederf te ken,
en vlees verleen het aan die Woord wat alles gemaak het,
o Moeder sonder ervaring van 'n man,
o Maagd Theotokos, vat van die onbevatlike,
woonplek van u onmeetlike Skepper,
ons vereer u.

Troparia

Refrein: Eer aan U, ons God, eer aan U.

Die vuurademde yweraar van ouds
wat met vreugde op die brandende vurige strydwa gery het,
het op die besieling gedui,
wat nou uit die hoogte op die Apostels gestraal het,
en waardeur hulle verlig is.
en die Drie-eenheid aan almal bekend gemaak het.

Eer aan die Vader en aan die Seun en aan die Heilige Gees.

Die vuurademde yweraar van ouds
wat met vreugde op die brandende vurige strydwa gery het,
het op die besieling gedui,
                                          23


wat nou uit die hoogte op die Apostels gestraal het,
en waardeur hulle verlig is.
en die Drie-eenheid aan almal bekend gemaak het.

Nou en altyd en tot in ewigheid. Amen.

‘n Vreemde ding, buite die wet van die natuur, is gehoor:
want toe die een stem van die Dissiples weerklink,
is die volke, stamme en tale deur die genade van die Gees
in die groot dade van God onderrig
en in die kennis van die Drie-eenheid ingewy.

Die Kanon in Toon 4
Irmos

Wees gegroet, Koningin, roemryke Moeder en Maagd,
want geen vlot of welbespraakte mond
kan u met sy welsprekendheid na waarde besing nie,
maar elke verstand duisel om u geboortegewing te begryp.
Daarom verheerlik ons u eenparig.

Troparia

Refrein: Eer aan U, ons God, eer aan U.

Dit is gepas om die lewewekkende Maagd te te gedenk.
Want sy alleen het in haar skoot
die Woord wat die siek natuur van sterwelinge genees, verberg.
Hy wat nou op sy troon aan die regterhand van die Vader gesetel is,
het die genade van die Gees gestuur.

Eer aan die Vader en aan die Seun en aan die Heilige Gees,

Dit is gepas om die lewewekkende Maagd te te gedenk.
Want sy alleen het in haar skoot
die Woord wat die siek natuur van sterwelinge genees, verberg.
Hy wat nou op sy troon aan die regterhand van die Vader gesetel is,
het die genade van die Gees gestuur.

Nou en altyd en tot in ewigheid. Amen.

Almal op wie die genade gewaai het wat uit God voortvloei,
is glansend, stralend en omvorm
met ‘n vreemde, allerheerlike omvorming,
en ons ken en verheerlik die Wese,
wys, gelyk in mag en onverdeeld,
wat met drievoudige ligglans straal.

Katawasias
                                          24


U wat swanger was sonder om bederf te ken,
en vlees verleen het aan die Woord wat alles gemaak het,
o Moeder sonder ervaring van 'n man,
o Maagd Theotokos, vat van die onbevatlike,
woonplek van u onmeetlike Skepper,
ons vereer u.

Wees gegroet, Koningin, roemryke Moeder en Maagd,
want geen vlot of welbespraakte mond
kan u met sy welsprekendheid na waarde besing nie,
maar elke verstand duisel om u geboortegewing te begryp.
Daarom verheerlik ons u eenparig.

DIE KLEIN LITANIE

Diaken        Laat ons keer op keer in vrede bid tot die Heer.

Volk          Here, ontferm U.

Diaken        Help ons, red ons, ontferm U oor ons en bewaar ons, o God, deur u
              genade.

Volk          Here, ontferm U.

Diaken*       Terwyl ons ons alheilige, onbevlekte, hooggeseënde en glorieryke
              Meesteres, die Theotokos en immermaagd Maria, saam met al die
              heiliges gedenk, laat ons onsself en mekaar en ons hele lewe
              toevertrou aan Christus ons God.

Volk          Aan U, o Heer.

Priester      Want al die Kragte van die Hemele prys U en tot U stuur ons die lof
              omhoog, tot die Vader en die Seun en die Heilige Gees, nou en altyd
              en tot in ewigheid.

Volk          Amen.

Eksapostilarion – Toon 3

O alheilige Gees, wat uit die Vader voortkom,
en deur die Seun in die ongeletterde Dissipels kom woon het,
red en heilig almal wat U as God erken.

(twee maal)

Nog een – Toon 3

Die Vader is lig, die Woord is Lig,
en ook die Heilige Gees is lig,
wat in vurige tonge na die Apostels gestuur is,
                                            25


Hy deur Wie se lig die hele wêreld gelei is
om die heilige Drie-eenheid te aanbid.

Die Lofpsalms - Toon 2

         Psalm 148

[A]      Laat alles wat asem het die Here loof. Loof die Here uit die hemele, loof Hom
         in die hoogste hemele. U kom toe 'n lied, o God.

[B]      Loof Hom, al sy Engele. Loof Hom, al sy Magte. U kom toe 'n lied, o God.



[A]      Om 'n vonnis wat opgeskrywe is, aan hulle te voltrek; hierdie eer sal
         daar vir al sy heiliges wees.

Toon 2

Deur die Profete het U vir ons die Heilsweg vooruit verkondig,
en in u Apostels, Verlosser,
het die genade van die Heilige Gees gestraal:
U is God van die begin af,
U is ook hierna,
en tot in ewigheid ons God.

[B]      Loof God in sy heiliges; loof Hom in die uitspansel van sy krag.

Deur die Profete het U vir ons die Heilsweg vooruit verkondig,
en in u Apostels, Verlosser,
het die genade van die Heilige Gees gestraal:
U is God van die begin af,
U is ook hierna,
en tot in ewigheid ons God.

[A]      Loof Hom oor sy magtige dade; loof Hom na die volheid van sy grootheid.

In u voorhowe,
sal ek U as die Verlosser van die wêreld besing;
ek sal die knie buig en u onoorwinlike krag aanbid.
Saans, smôrens en smiddae
en te alle tye sal ek U loof, o Heer.

[B]      Loof Hom met basuingeklank, loof Hom met harp en siter.

In u voorhowe,
sal ek U as die Verlosser van die wêreld besing;
ek sal die knie buig en u onoorwinlike krag aanbid.
Saans, smôrens en smiddae
                                            26


en te alle tye sal ek U loof, o Heer.

[A]    Loof Hom met tamboeryn en koordans, loof Hom met snarespel en fluit.

In u voorhowe, o Heer,
buig ons, die gelowiges, die knie van liggaam en siel,
en ons besing U, die beginlose Vader,
en u medebeginlose Seun,
en u mede-ewige, alheilige Gees,
wat ons siele verlig en heilig.

[B]    Loof Hom met welluidende simbale, loof Hom met simbale van       blydskap. Laat
alles wat asem het die Here loof.

In u voorhowe, o Heer,
buig ons, die gelowiges, die knie van liggaam en siel,
en ons besing U, die beginlose Vader,
en u medebeginlose Seun,
en u mede-ewige, alheilige Gees,
wat ons siele verlig en heilig.

Eer aan die Vader en aan die Seun en aan die Heilige Gees, nou en altyd en tot in ewigheid.
Amen.

Toon 8

Eens is die tale verwar
vanweë die verwaandheid van die bou van die toring,
maar nou is die tale wys gemaak
deur die heerlikheid van die kennis van God.
Daar het God goddeloses vir hul sonde gestraf,
maar hier het Christus vissers met die Gees verlig.
Destyds is verwarring van spraak as straf in werking gestel
maar nou word eendrag opnuut bewerk,
vir die verlossing van ons siele.

Die Groot Doksologie word gesing.

[A]    Eer aan U, wat ons die lig laat sien het. Eer aan God in die hoogste hemele,
       en vrede op aarde, in die mense 'n welbehae.

[B]    Ons besing U, ons loof U, ons aanbid U, ons verheerlik U, ons dank U vir u
       groot heerlikheid.

[A]    Here Koning, hemelse God, almagtige Vader; Here, eniggebore Seun, Jesus
       Christus; en Heilige Gees.

[B]    Here God, Lam van God, Seun van die Vader, wat die sonde van die wêreld
       wegneem, ontferm U oor ons; U wat die sondes van die wêreld wegneem.
                                          27


[A]   Aanvaar ons smeking, U wat sit aan die regterhand van die Vader, en ontferm
      U oor ons.

[B]   Want U alleen is heilig, U alleen is die Heer, Jesus Christus, tot eer van God
      die Vader. Amen.

[A]   Ek sal U elke dag loof, en u Naam prys tot in ewigheid, ja tot in alle ewigheid.

[B]   Gee, Here, dat ons vandag van sonde bewaar mag word.

[A]   Lofwaardig is U, o Heer, die God van ons vaders, en geprys en verheerlik is u
      Naam tot in ewigheid. Amen.

[B]   Laat u barmhartigheid, Here, oor ons wees, soos ons ons hoop gestel het op
      U.

[A]   Lofwaardig is U, o Here, leer my u gebooie.

[B]   Lofwaardig is U, o Meester, leer my u gebooie.

[A]   Lofwaardig is U, o Heilige, leer my u gebooie.

[B]   Here, U het vir ons 'n toevlug geword van geslag tot geslag. Ek het gesê: O
      Here, ontferm U oor my. Genees my siel, want ek het teen U gesondig.

[A]   Here, tot U het ek my toevlug geneem. Leer my om u wil te doen, want U is
      my God.

[B]   Want by U is die fontein van die lewe. In u lig sal ons die lig sien.

[A]   Laat u barmhartigheid voortduur vir die wat U ken. Heilige God, Heilige
      Magtige, Heilige Onsterflike, ontferm U oor ons.

[B]   Heilige God, Heilige Magtige, Heilige Onsterflike, ontferm U oor ons.

[A]   Heilige God, Heilige Magtige, Heilige Onsterflike, ontferm U oor ons.

[B]   Eer aan die Vader en aan die Seun en aan die Heilige Gees.

[A]   Nou en altyd en tot in ewigheid. Amen.

[B]   Heilige Onsterflike, ontferm U oor ons.

[A]   Heilige God,

[B]   Heilige Magtige
                                          28


[A]    Heilige Onsterflike

[B]    ontferm U oor ons.

Apolitikion – Toon 8

Lofwaardig is U, o Christus ons God,
wat die vissers as allerwys bewys het,
toe U die Heilige Gees op hulle neergestuur het,
en so deur hulle die wêreld in u net gevang het.
O Mensliewende, eer aan U.

              Die Dringende Litanie

Diaken*       Wees ons barmhartig, o God, volgens u groot barmhartigheid, ons bid
              U, hoor ons en wees barmhartig.

Volk          Here, ontferm U. (3x) En so na elk van die oorblywende bedes.

Diaken*       Ook bid ons vir die vrome, Ortodokse Christene.

              Ook bid ons vir ons vader, pous en patriarg N., ons aartsbiskop en
              herder N., en vir al ons broers en susters in Christus.

              Ook bid ons vir die President van ons land, en vir alle owerhede en
              magte wat oor ons gestel is.

              Ook bid ons om barmhartigheid, lewe, vrede, gesondheid, heil en
              besoeking, vergifnis en kwytskelding van sondes vir die dienaars van
              God, alle toegewyde en Ortodokse Christene, wat in hierdie stad/dorp
              en gemeente woon of vertoef, vir die opsieners en lede van hierdie
              heilige Kerk en vir hulle familielede; [en ook vir die dienaars van God
              N. & N. (hier mag die diaken die name noem van diegene vir wie hy
              gevra is om te bid) en vir almal wat ons gevra het om vir hulle te bid,
              onwaardig soos wat ons is.]

              Ook bid ons vir die salige en gedenkwaardige grondleggers van hierdie
              heilige Kerk, en vir al ons Ortodokse broers en susters wat ons in die
              rus voorafgegaan het, en wat hier en oor die hele wêreld heen vroom
              ontslape lê; [en ook vir die dienaars van God N. & N. (hier mag die
              diaken die name noem van diegene vir wie hy gevra is om te bid) en
              dat hulle al hul oortredings, opsetlik sowel as onopsetlik, vergewe mag
              word.]

              Ook bid ons vir hulle wat offergawes bring, vir hulle wat goeie werke in
              hierdie heilige en aleerbiedwaardige huis doen, vir hulle wat daar dien
                                         29


             en hulle wat sing, en vir die volk hier teenwoordig, wat wag op u groot
             en ryke barmhartigheid.

             Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u dienaars,
             en wees ons barmhartig na die volheid van u barmhartigheid. Laat u
             deernis op ons neerdaal en op u hele volk wat wag op u ryke
             barmhartigheid.

(hardop)     Want U is ‘n barmhartige en mensliewende God, en tot U stuur ons die
             lof omhoog, tot die Vader en die Seun en die Heilige Gees, nou en
             altyd en tot in ewigheid.

Volk         Amen.

Diaken*      Laat ons ons oggendgebed tot die Here voleindig.

Volk          Here, ontferm U. En so na die volgende bede.

Diaken*      Help ons, red ons, ontferm U oor ons en bewaar ons, o God, deur u
             genade.

             Dat die hele dag volmaak, heilig, vreedsaam en sonder sonde mag
             wees, vra ons die Heer.

Volk         Skenk dit, o Heer. En so na elk van die volgende bedes.

Diaken*      Om ‘n engel van vrede, ‘n getroue gids en behoeder van ons siele en
             liggame, vra ons die Heer.

             Om vergifnis en kwytskelding van ons sondes en oortredinge, vra ons
             die Heer.

             Om wat goed en voordelig is vir ons siele, en om vrede vir die wêreld,
             vra ons die Heer.

             Dat ons die oorblywende tyd van ons lewe in vrede en boetvaardigheid
             mag voleindig, vra ons die Heer.

             Om ‘n Christelike einde aan ons lewens, vreedsaam en sonder lyding
             of rede tot skaamte, en om ‘n goeie verweer voor die ontsagwekkende
             regterstoel van Christus, laat ons vra.
                                         30


             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want U is 'n God van barmhartigheid, medelye en mensliewendheid en
             tot U stuur ons die lof omhoog, tot die Vader en die Seun en die Heilige
             Gees, nou en altyd en tot in ewigheid.

Volk         Amen.

Priester     Vrede vir almal.

Volk         En vir u gees.

Diaken*      Laat ons ons hoofde buig voor die Heer.

Volk         Voor U, o Heer.

Die priester sê in 'n gedempte toon

             Die Gebed by die Hoofbuiging

Priester     Heilige Here, wat in die hemel woon, en ag slaan op wat hier benede
             is, en met u alsiende oog op heel die skepping neerkyk, voor U het ons
             die nek van siel en liggaam gebuig, en ons smeek U: Heilige der
             Heiliges, strek u onsienlike hand uit u heilige woonplek en seën ons
             almal, en as ons opsetlik of onopsetlik gesondig het, vergewe ons, as
             die goeie en mensliewende God, terwyl U ons u aardse en hemelse
             seëninge skenk.

(hardop)     Want aan U behoort dit om barmhartig te wees en ons te red, ons God,
             en tot U stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.

             Die Wegsending

Diaken*       Wysheid.

Leser        Seën.

Priester     Geseënd is Hy Wat Is, Christus ons ware God, immer, nou en altyd en
             tot in ewigheid.
                                         31


Leser        Amen. Mag die Here God die heilige en onfeilbare geloof van
             vrome, Ortodokse Christene saam met sy heilige Kerk versterk tot
             in ewigheid.

Priester     Hoogheilige Theotokos, red ons.

Leser        Eerbiedwaardiger as die Gerubim, en onvergelyklik glorieryker as
             die Serafim, het u ongeskonde God die Woord gebaar. Ware
             Theotokos, ons verheerlik u.

Die priester staan in die Heilige Deure met sy gesig na die Volk, en doen die Groot
Wegsending soos volg:

             Eer aan U, Christus God, ons hoop, eer aan U.

Leser        Eer aan die Vader en aan die Seun en aan die Heilige Gees, nou en
             altyd en tot in ewigheid. Amen.

             Here, ontferm U. (3x) Seën, vader.


Priester     Mag Hy wat Homself uit die boesem van die Vader ontledig het,
             en ons hele menslike natuur aangeneem en vergoddelik het, en daarna
             weer na die hemel opgevaar het, en gaan sit het aan die regterhand
             van God, die Vader, en wat die Goddelike, heilige, eenwesenlike en
             mede-ewige Gees, gelyk in mag en gelyk in heerlikheid, neergestuur
             het op sy heilige dissipels en apostels, en hulle deur Hom verlig het, en
             deur hulle die hele wêreld, Christus ons ware God, deur die gebede
             van sy al-onbevlekte, al-onskuldige, heilige Moeder, van die heilige,
             glorieryke, alomgeëerde, God-verkondigende en Geesdraende
             Apostels, en van al die heiliges, Hom oor ons ontferm en ons red deur
             sy goedheid.

Volk         Amen.

Priester     Deur die gebede van ons heilige vaders, Here Jesus Christus ons God,
             ontferm U oor ons en red ons.

Volk         Amen.

Hierna kom hulle voor die Heilige Tafel, en sê die diaken:

             Die is tyd vir die Here om te handel. (Ps. 118:126)

             Seën, vader.

En die priester seël sy hoof en sê:
                                            32


              Geseënd is ons God, immer, nou en altyd, en tot in ewigheid.

Diaken        Amen. Bid vir my, vader.

Priester      Mag die Here u voetstappe rig tot elke goeie werk. (vgl. 2 Tim.
       2:21).

Diaken        Dink aan my, vader.

Priester      Mag die Here God aan u dink in sy Koninkryk, immer, nou en altyd, en tot in
              ewigheid.

Hierna hef die priester sy hande op en sê:

              Hemelse Koning, Trooster, Gees van die Waarheid,
              alomteenwoordig en met Wie alles vervul is,
              Skatkis van die goeie en Gewer van lewe,
              kom woon in ons,
              suiwer ons van alle onreinheid,
              en red ons siele, o Goeie.

En beide maak drie buiginge terwyl hulle sê:

              Eer aan God in die hoogste hemele, en vrede op aarde, in die mense 'n
              welbehae. (Luk. 2:14) (drie maal)

              Here, U sal my lippe open, en my mond sal u lof verkondig. (Ps. 50:17) (twee
              maal)

En die priester soen die Heilige Evangelieboek en die Heilige Tafel, terwyl die diaken die
Heilige Tafel en die hand van die priester soen. En so begin hulle die Goddelike Liturgie.

Indien die priester sonder 'n diaken dien, sê hy slegs:

              Geseënd is ons God...Hemelse Koning...Eer aan God in die hoogste...Here,
              U sal my lippe...

En nadat hy 'n buiging gemaak het en die Heilige Evangelieboek sowel as die Heilige Tafel
gesoen het, begin hy die Goddelike Liturgie.




Terwyl die Ses Psalms gelees word, lees die priester die

                             Twaalf Oggendgebede
                                          33


1.      Ons dank U, Here ons God, wat ons uit die slaap laat opstaan het en 'n woord
van lof in ons mond geplaas het, om u heilige Naam te aanbid en aan te roep. En
ons bid U: stuur nou ook, terwille van u medelye wat U nog altyd in ons lewens
bewys het, u hulp oor hulle neer wat voor die aangesig van u heilige heerlikheid
staan en wag op u ryke barmhartigheid. En gee dat hulle U altyd met ontsag en
liefde sal dien, loof, en besing, en u onuitspreeklike goedheid sal aanbid. Want U
kom toe alle heerlikheid, eer en aanbidding, Vader, Seun en Heilige Gees, nou en
altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op die
aarde. Leer ons om geregtigheid en heiligheid in u vrees te volbring. Want ons
verheerlik U, ons God wat waarlik bestaan. Neig U oor en hoor ons. En dink, Here,
by name aan almal hier teenwoordig wat saam met ons bid, en red hulle deur u krag.
Seën u volk en heilig u erfdeel. Skenk vrede aan u wêreld, aan u Kerke, aan die
priesters, aan ons regeerders, en aan heel u volk. Want geloofd en verheerlik word u
aleerbiedwaardige en verhewe naam, van die Vader en die Seun en die Heilige
Gees, nou en altyd en tot in ewigheid. Amen.

3.     In die nag ontwaak ons gees tot U, ons God, want u gebooie is 'n lig. Leer
ons, o God, u geregtigheid, u bevele en u voorskrifte. Verlig die oë van ons verstand,
sodat ons nooit in sondes tot die dood toe mag slaap nie. Verdryf alle duisternis uit
ons harte. Skenk ons die Son van geregtigheid, en bewaar ons lewe ongeskonde
van skadelike invloede deur die seël van u Heilige Gees. Rig ons skrede op die weg
van vrede. Gee dat ons die daeraad en die dag met blydskap mag aanskou, sodat
ons die oggendgebede tot U mag opstuur. Want aan U behoort die mag, en aan U
behoort die koninkryk en die krag en die heerlikheid: aan die Vader en die Seun en
die Heilige Gees, nou en altyd en tot in ewigheid. Amen.

4.     Meester ons God, heilig en ondeurgrondelik, wat die lig beveel het om uit die
duisternis te skyn, wat ons deur die nag se slaap laat rus het, en ons weer laat
opstaan het om u goedheid te verheerlik en af te smeek; deur u eie goedhartigheid
wat pleit by U: Aanvaar ons waar ons U nou aanbid en na die krag van ons vermoë
dank, en skenk ons alles waarvoor ons vra wat tot ons verlossing sal lei. Maak ons
kinders van die lig en van die dag, en erfgename van u ewige goeie dinge. Dink,
Here, in die volheid van u medelye, aan u hele volk, aan hulle wat hier saam met ons
aanwesig is en saam met ons bid, en aan al ons broers en susters, op land en op die
see, en op alle plekke van u heerskappy, wat die behoefte het aan u
mensliewendheid en bystand, en skenk hulle u groot barmhartigheid. Sodat ons
altyd na liggaam en siel behoue mag bly en u wonderbare en geprese naam met
vrymoedigheid mag verheerlik, van die Vader en die Seun en die Heilige Gees, nou
en altyd en tot in ewigheid. Amen.

5.     Skatkis van die goeie, ewige bron, Heilige Vader, wat wonders doen,
almagtige heerser oor die heelal, ons almal aanbid U en smeek U, met 'n beroep op
u barmhartigheid en medelye, om tot hulp en beskerming van ons geringheid te kom.
Dink, Here, aan u smekelinge. Aanvaar ons almal se oggendgebede soos wierook
voor u aangesig, en ag nie een van ons verwerplik nie, maar bewaar ons almal deur
u deernisvolle dade. Dink. Here, aan hulle wat waak en sing tot u lof, en dié van u
eniggebore Seun, ons God, en u Heilige Gees. Wees hulle Helper en Beskermer.
Aanvaar hulle smekinge op u geestelike altaar bo die hemele. Want U is ons God,
                                         34


en tot U stuur ons die lof omhoog, tot die Vader en die Seun en die Heilige Gees,
nou en altyd en tot in ewigheid. Amen.

6.      Ons dank U, Here, God van ons verlossing, dat U alles vir die welsyn van ons
siele doen, sodat ons altyd opsien tot U, die Verlosser en Weldoener van ons siele.
Want in dié deel van die nag wat verby is, het U ons rus gegee, en ons opgewek uit
ons beddens om in aanbidding van u dierbare naam hier te staan. Daarom bid ons
U, Here: Gee ons die genade en krag, sodat ons waardig geag mag word om met
insig tot U te sing, en om onophoudelik te bid, terwyl ons ons eie heil met vrees en
bewing uitwerk, met die bystand van u Christus. Dink, Here, aan hulle wat in die nag
tot U roep. Verhoor hulle en ontferm U oor hulle, en verbrysel onder hulle voete die
onsigbare, vyandige teenstanders. Want U is die Vredevors en die Redder van ons
siele, en tot U stuur ons die lof omhoog, tot die Vader en die Seun en die Heilige
Gees, nou en altyd en tot in ewigheid. Amen.

7.     O God en Vader van ons Here Jesus Christus, wat ons uit die bed laat
opstaan het, en ons by die uur van gebed byeengebring het, gee ons genade as ons
ons monde oopmaak, en aanvaar ons danksegging wat ons na vermoë tot U rig. En
leer ons u voorskrifte, want ons weet nie hoe om na behore te bid nie, tensy U, Here,
ons deur u Heilige Gees lei. Daarom bid ons U: As ons tot en met die teenswoordige
uur gesondig het in woord, daad of gedagte, opsetlik of onopsetlik, gee ons
kwytskelding, vergewe ons en spreek ons vry. Want as U wetteloosheid aansien,
Here, Here, wie sal bestaan? Want by U is versoening. Want U alleen is heilig, 'n
Helper, en 'n kragtige Beskermer van ons lewens, en tot U is ons lofsang
voortdurend. Mag die heerskappy van u koninkryk geloof en verheerlik word, van die
Vader en die Seun en die Heilige Gees, nou en altyd en tot in ewigheid. Amen.

8.     Here, ons God, wat die traagheid wat die slaap meebring van ons verdryf het,
en ons met 'n heilige wekroep byeengeroep het, om ons hande in die nag op te hef,
en U te dank vir die oordele van u geregtigheid, aanvaar ons gebede, ons smekinge,
ons belydenisse, ons nagtelike erediens. En skenk ons, o God, 'n onbeskaamde
geloof, 'n vaste hoop en ongeveinsde liefde. Seën ons kom en ons gaan, ons dade
en werke, woorde en gedagtes, en gee dat ons die dagbreek tegemoet mag gaan
terwyl ons die goedertierenheid van u onuitspreeklike goedhartigheid prys, besing en
loof. Want geloofd word U alheilige naam, en verheerlik is u koninkryk, van die Vader
en die Seun en die Heilige Gees, nou en altyd en tot in ewigheid. Amen.

9.      Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u Evangelieboodskap
te verstaan. Plant in ons ontsag vir u saligmakende gebooie, sodat ons, nadat ons
alle vleeslike begeertes vertrap het, ons kan wend tot 'n geestelike lewenswyse, deur
alles wat U behaag te dink sowel as te doen. Want U is ons heiliging en verligting, en
tot U stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.
10.     Here, ons God, wat vergifnis deur bekering aan die mensdom geskenk het, en
vir ons as voorbeeld van die erkentenis en belydenis van sondes, die bekering tot
vergifnis van die profeet Dawid voorgehou het: Ontferm U, o Meester, volgens u
groot barmhartigheid oor ons wat deur 'n menigte, groot misstappe geval het, en wis
ons ongeregtighede uit volgens die menigvuldigheid van u medelye. Want ons het
gesondig teen U, wat die verborge en bedekte dinge van die mensehart ken, en
                                        35


alleen die gesag het om sondes te vergewe. Skep in ons 'n rein hart, versterk ons
deur u bestierende Gees, maak aan ons die vreugde van u heil bekend, en verwerp
ons nie van u aangesig nie. Maar, daar U goed en mensliewend is, laat dit u tot
welbehae wees dat ons U tot ons laaste asem 'n offer van geregtigheid, en 'n
offergawe op u heilige altare mag opdra. Deur die barmhartigheid, ontferming en
mensliewendheid van u eniggebore Seun, met Wie U geloof word, saam met u
alheilige, goeie en lewendmakende Gees, nou en altyd en tot in ewigheid. Amen.

11.    O God, ons God, wat die geestelike en redelike magte deur u wil tot stand
gebring het, ons bid U en smeek U, aanvaar die lofprysing wat ons en al u skepsels
U na vermoë bring, en beloon ons met die ryke gawes van u goedheid. Want voor U
buig elke knie van dié wat in hemel, en dié wat op die aarde en dié wat onder die
aarde is, en alles wat asem het en alle skepsels besing u ondeurgrondelike
heerlikheid. Want U alleen is die ware God, ryk aan barmhartigheid. Want al die
Kragte van die Hemele prys U en tot U stuur ons die lof omhoog, tot die Vader en die
Seun en die Heilige Gees, nou en altyd en tot in ewigheid. Amen.
12.    Ons prys U, ons besing U, ons loof U en dank U, o God van ons vaders, dat U
die duisternis van die nag laat verbygaan en ons weer die daglig getoon het. Maar
ons smeek u in u goedheid: Vergewe ons sondes, en aanvaar ons smeekgebed in u
grote medelye, want tot U neem ons ons toevlug, die barmhartige en almagtige God.
Laat die ware Son van u geregtigheid in ons harte skyn. Verlig ons verstand en
bewaar al ons sintuie, sodat ons, soos in die dag, fatsoenlik mag wandel op die weg
van u gebooie, en tot die ewige lewe mag kom; want by U is die bron van die lewe,
en mag ons waardig geag word om ons te kan verheug in u ontoeganklike lig. Want
U is ons God, en tot U stuur ons die lof omhoog, tot die Vader en die Seun en die
Heilige Gees, nou en altyd en tot in ewigheid. Amen.
