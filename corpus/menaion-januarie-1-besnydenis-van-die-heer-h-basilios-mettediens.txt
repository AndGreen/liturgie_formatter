                                       1


Menaion Januarie 1 Die Mettediens vir die Besnydenis van ons Heer en God en
Verlosser Jesus Christus en vir die Heilige Basilios die Grote

Priester    Geseënd is ons God, immer, nou en altyd en tot in ewigheid.

Leser       Amen.

Priester    Eer aan U, ons God, eer aan U.

            Hemelse Koning, Trooster, Gees van die Waarheid,
            alomteenwoordig en met Wie alles vervul is,
            Skatkis van die goeie en Gewer van lewe,
            kom woon in ons,
            suiwer ons van alle onreinheid,
            en red ons siele, o Goeie.

Leser       Heilige God, Heilige Magtige, Heilige Onsterflike, ontferm U oor
            ons. (drie maal)

            Eer aan die Vader en aan die Seun en aan die Heilige Gees, nou en
            altyd en tot in ewigheid. Amen.

            Alheilige Drie-eenheid, ontferm U oor ons.
            Here, reinig ons van ons sondes.
            Meester, vergeef ons ons oortredinge.
            Heilige, besoek en genees ons swakhede,
            om u Naams ontwil.

            Here, ontferm U. Here, ontferm U. Here, ontferm U.

            Eer aan die Vader en aan die Seun en aan die Heilige Gees, nou en
            altyd en tot in ewigheid. Amen.

            Onse Vader, wat in die hemele is,
            laat u naam geheilig word.
            Laat u koninkryk kom.
            Laat u wil geskied
            soos in die hemel net so ook op die aarde.
            Gee ons vandag ons daaglikse brood
            en vergeef ons ons skulde
            soos ons ook ons skuldenaars vergewe
            en lei ons nie in versoeking nie
            maar verlos ons van die bose.

Priester    Want aan U behoort die Koninkryk en die krag en die heerlikheid, aan
            die Vader en die Seun en die Heilige Gees, nou en altyd en tot in
            ewigheid.
                                       2


Leser      Amen.

           O Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.

           Uit vrye wil verhef op die Kruis,
           skenk u barmhartighede, o Christus God, aan die nuwe
           gemeenskap wat u naam dra.
           Verbly u volk deur u krag
           en skenk hul die oorwinning oor hul vyande.
           Mag hul U as bondgenoot hê
           'n wapen van vrede
           'n onoorwinlike segeteken.

           Nou en altyd en tot in ewigheid. Amen.

           Ontsagwekkende beskermster
           wat nie beskaam nie,
           verag, o goeie, ons smeekbedes nie.
           O albesonge Theotokos,
           versterk die Ortodokse gemeenskap,
           red u volk en gee hulle die oorwinning vanuit die hemel, want u
           het God gebaar, o eniggeseënde.

Diaken*    Wees ons barmhartig, o God, volgens u groot barmhartigheid, ons bid
           U, hoor ons en wees barmhartig.

Volk       Here, ontferm U. (3x) En so ná elk van die oorblywende bedes.

           Ook bid ons vir die vrome, Ortodokse Christene.

           Ook bid ons vir ons vader, pous en patriarg N., ons aartsbiskop en
           herder N., en vir al ons broers en susters in Christus.

Priester   Want U is ‘n barmhartige en mensliewende God, en tot U stuur ons die
           lof omhoog, tot die Vader en die Seun en die Heilige Gees, nou en
           altyd en tot in ewigheid.

Leser      Amen. Vader, seën in die Naam van die Here.

Priester   Eer aan die heilige, eenwesenlike, lewendmakende en onverdeelde
           Drie-eenheid, immer, nou en altyd en tot in ewigheid.
                                          3


Leser        Amen.

Die Ses Psalms

Eer aan God in die hoogste hemele, en vrede op aarde, in die mense 'n welbehae.
(drie maal)

Here, U sal my lippe open, en my mond sal u lof verkondig. (twee maal

Psalm 3

O Here, waarom het my verdrukkers vermenigvuldig? Baie staan teen my op. Baie
sê van my siel: Daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige berg.
Ek het gaan lê en aan die slaap geraak; ek het wakker geword, want die Here sal my
help.
Ek sal nie bang wees vir tienduisende van die volk wat rondom my stelling inneem
nie.
Staan op, Here; red my, my God; want U het almal geslaan wat my sonder rede
haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here sal my
help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen vrede in
my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle my
neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou gegaan.
Want my lendene is gevul met bespottinge, en daar is geen genesing in my vlees
nie.
Ek is mishandel en erg verneder, ek het geweekla vanweë die gesug van my hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie by my
nie.
My vriende en bure het nadergekom en teenoor my gestaan, en my naasbestaandes
het ver van my gestaan.
En dié wat my lewe soek het geweld gebruik, en hulle wat my ongeluk soek het
dwaashede gepraat en die hele dag listige planne bedink.
                                         4


Maar ek, soos 'n dowe het ek niks gehoor nie, en soos 'n stomme wat sy mond nie
oopmaak nie.
En ek het geword soos 'n man wat nie hoor nie en wat geen teregwysing in sy mond
het nie.
Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my voete
gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie nagejaag
het.
Verlaat my nie, o Here my God; gaan nie van my af weg nie. Maak gou om my te
help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om my te
help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder water.
So het ek in die heiligdom voor U verskyn, om u mag en u heerlikheid te sien. Want
u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys met
jubelende lippe.
Wanneer ek aan U gedink het op my bed, soggens, het ek oor U gepeins. Want U
was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die aarde
ingaan. Hulle sal oorgelewer word aan die mag van die swaard; die deel van
jakkalse sal hulle word.
Maar die koning sal bly wees in God; elkeen wat by Hom sweer sal geprys word,
want die mond van hulle wat onregmatige dinge spreek, is toegestop.

En weer:

Soggens het ek oor U gepeins. Want U was 'n hulp vir my, en in die skaduwee van u
vleuels sal ek jubel.
My siel is aan U verkleef, u regterhand het my gehelp.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.
                                            5


Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Psalm 87

Here, God van my heil, bedags, en ook in die nag, het ek voor u aangesig geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die doderyk
gekom.
Ek is gereken by die wat in die kuil neerdaal; ek het geword soos 'n man wat sonder
hulp is, vry onder die dooies.
Soos die wat verslaan is en in die graf lê, aan wie U nie gedink het nie, en hulle is
afgestoot van u hand.
Hulle het my in die diepste kuil gesit, in duisternis en in die skadu van die dood.
U grimmigheid het swaar op my gerus, en U het al u golwe teen my gebring. U het
my bekendes ver van my verwyder; hulle het my 'n gruwel vir hulself gemaak.
Ek is oorgelewer en het nie uitgegaan nie; my oë het swak geword vanweë my
armoede.
Ek het U aangeroep, Here, die hele dag deur; ek het my hande tot U uitgestrek.
Sal U vir die dooies wonders doen? Of sal geneeshere hulle laat opstaan om U in
erkentlikheid te bely?
Sal iemand u barmhartigheid in die graf bekendmaak, of u waarheid in die plek van
vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet kom.
Waarom, Here, het U my siel verstoot, en wend U u aangesig van my af weg? Ek is
arm en ervaar moeite van my jeug af; nadat ek verhoog is, is ek verneder en het ek
in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my ellende.

En weer:

Here, God van my heil, bedags het ek geroep en ook snags voor U. Laat my gebed
voor u aangesig kom, neig u oor tot my smeking.

Psalm 102

Loof die Here, o my siel, lofwaardig is u, o Heer. Loof die Here o my siel, en alles
wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
                                         6


Wat jou lewe verlos van die verderf, wat jou met barmhartigheid en deernis kroon.
Wat jou verlange met die goeie vervul. Jou jeug sal weer nuut word soos die van 'n
arend.
Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig wees
nie.
Nie volgens ons ongeregtighede het Hy met ons gehandel nie, ook het Hy ons nie
vergeld volgens ons sondes nie.
Want so hoog soos die hemel is bo die aarde het die Here sy barmhartigheid laat
toeneem oor dié wat Hom vrees.
So ver as die ooste van die weste is, so ver het Hy ons ongeregtighede van ons
verwyder.
Soos 'n vader medelye het met sy kinders, so het die Here medelye gehad met dié
wat Hom vrees, want Hy, Hy weet watter maaksel ons is, Hy het onthou dat ons stof
is.
Die mens: soos die gras is sy dae; soos 'n blom van die veld, so sal hy bloei. Want
die wind het daaroor gegaan, en dit sal nie meer wees nie, en dit sal sy plek nie
meer ken nie.
Maar die barmhartigheid van die Here is van ewigheid tot ewigheid oor dié wat Hom
vrees.
En sy geregtigheid vir kindskinders; vir dié wat sy verbond hou; en dink aan sy
gebooie om dié te doen.
Die Here het sy troon in die hemel berei en sy koninkryk heers oor alles. Loof die
Here, al sy Engele, kragtiges in mag wat sy woord volbring in gehoorsaamheid aan
die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here, o my
siel.

En weer:

Op al die plekke van sy heerskappy: Loof die Here, o my siel.

Psalm 142

Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond verneder; hy
het my laat sit in duisternis soos hulle wat lankal dood is, en my gees is vermoeid
oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u hande
het ek steeds nagedink.
Ek het my hande tot U uitgestrek; my siel smag na U soos 'n dorsland.
                                            7


Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in die kuil
neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek my
siel opgehef.
Bevry my van my vyande, Here, want tot U het ek my toevlug geneem. Leer my om
u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here, sal U my
lewend maak.
In u geregtigheid sal U my siel uit verdrukking lei. En in u ontferming sal U my
vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg nie.
(twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons bid tot die
              Heer.

              Om vrede vir die hele wêreld, die welsyn van die heilige Kerke van
              God, en die eenheid van almal, laat ons bid tot die Heer.

              Vir hierdie heilige Huis, en vir hulle wat dit met geloof, eerbied en die
              vrees van God betree, laat ons bid tot die Heer.

              Vir ons vader, pous en patriarg N., vir ons aartsbiskop en herder N., vir
              die eerbiedwaardige priesterskap, die diakonaat in Christus, vir alle
              geestelikes en die hele volk, laat ons bid tot die Heer.

              Vir die mense van ons land, en vir alle owerhede en magte wat oor ons
              gestel is, laat ons bid tot die Heer.

              Vir hierdie patriargaat en hierdie heilige bisdom, vir alle stede en dorpe,
              en vir die gelowiges wat daar woon, laat ons bid tot die Heer.
                                           8


             Vir gunstige weer, ‘n oorvloedige opbrengs van die aarde, en tye van
             vrede, laat ons bid tot die Heer.

             Vir reisigers op land, see en in die lug, vir hulle wat siek is en hulle wat
             ly, vir gevangenes en hul verlossing, laat ons bid tot die Heer.

             Om ons bevryding van alle verdrukking, toorn, gevaar en nood,
             laat ons bid tot die Heer.

             Help ons, red ons, ontferm U oor ons en bewaar ons, o God, deur u
             genade.

             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

             Want U kom toe alle heerlikheid, eer en aanbidding, Vader, Seun en
             Heilige Gees, nou en altyd en tot in ewigheid.

Volk         Amen.

Toon 1

Die Here is God en het aan ons verskyn. Geseënd is Hy wat kom in die Naam van
die Here.

Vs. 1 Bely die Here met dankbaarheid, en roep sy heilige Naam aan.

Die Here is God en het aan ons verskyn. Geseënd is Hy wat kom in die Naam van
die Here.

Vs. 2 Al die nasies het my omsingel, maar in die Naam van die Here het ek hulle
      afgeweer.

Die Here is God en het aan ons verskyn. Geseënd is Hy wat kom in die Naam van
die Here.

Vs. 3 Dit het van die Here gekom, en dit is wonderbaar in ons oë.


Die Here is God en het aan ons verskyn. Geseënd is Hy wat kom in die Naam van
die Here.
Die Apolitikion van die Heilige Basilios die Grote – Toon 1

Jou stem het na die hele wêreld uitgegaan,
                                             9


want dit het jou woord ontvang,
waardeur jy op 'n Godpassende wyse geleer,
die aard van dinge duidelik gemaak,
en die sedes van mense veredel het.
Koninklike priesterskap, heilige vader,
smeek Christus ons God,
dat sy groot barmhartigheid aan ons geskenk mag word.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Apolitikion van die Fees – Toon 1

Terwyl U van nature God is,
allergoedhartige Here,
het U sonder verandering ‘n menslike vorm aangeneem.
En in vervulling van die Wet het U besnydenis in die vlees aanvaar
sodat U ‘n einde aan die skadu’s kon bring
en die bedekking van die hartstogte kon verwyder.
Eer aan U goedheid;
eer aan U goedhartigheid;
eer, o Woord, aan u onuitspreeklike selfvernedering.

DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want aan U behoort die mag, en aan U behoort die koninkryk en die
             krag en die heerlikheid: aan die Vader en die Seun en die Heilige
             Gees, nou en altyd en tot in ewigheid.

Volk         Amen.

Na die Eerste Psalmlesing, die volgende Kathismata – Toon 5
Laat ons almal Basilios
as koninklike tooisel van Christus se Kerk
                                         10


en as onuitputlike skatkis van dogmas loof.
Want daardeur het hy ons geleer om die Heilige Drie-eenheid te eer,
wat een in wese, maar onderskeibaar in die Persone is.

Eer aan die Vader en aan die Seun en aan die Heilige Gees.

Toon 1

Waar jy by die Drie-eenheid staan, o wyse Basilios,
bid dat ons wat jou besing en jou gedagtenis eer
op die oordeelsdag genade, barmhartigheid
en versoening van ons sondes mag ontvang,
sodat ons met mond en hart
die enig Mensliewende mag verheerlik.

Nou en altyd en tot in ewigheid. Amen
Vir die Fees van die Besnydenis – Toon 1
Die Skepper van almal en Meester van die wêreld,
wat daar bo saam met die Vader en Gees is,
word as pasgebore kind op die agste dag op aarde besny.
Hoe waarlik Goddelik en wonderbaar is u werke!
Want U, o Meester, word om ons ontwil besny,
daar U die vervulling van die Wet is.

Ná die Tweede Psalmlesing, die volgende Kathismata – Toon 8

Deur op Godgepaste wyse
die mistieke rykdom van die onuitspreeklike wysheid te put,
het jy vir almal die waters van die Ortodoksie vergaar,
en op geïnspireerde wyse die harte van die gelowiges verbly
maar die leerstellinge van die ongelowiges tereg laat versink..
Daarom, op grond van jou arbeid vir reggelowigheid deur beide,
is jy as onoorwinlike kampvegter van die Drie-eenheid bewys.
O Hiërarg Basilios, bid tot Christus ons God
dat Hy vergewing van oortredinge sal skenk
aan hulle wat jou heilige gedagtenis met liefde vier.

Eer aan die Vader en aan die Seun en aan die Heilige Gees.
Herhaal bg. Deur op Godgepaste wyse…
Nou en altyd en tot in ewigheid. Amen.
Vir die Fees van die Besnydenis – Toon 4
Daar u mensliewendheid onpeilbaar is
het U U met die gedaante van ‘n dienskneg beklee, o Meester,
is U in die vlees besny
en skenk U aan die hele mensdom u groot barmhartigheid.
                                          11


Ná die Polyeleos, vir die Heilige Basilios – Toon 8
Deur die krag van jou Goddelike woorde,
het jy die duistere ketterye ten gronde gerig
en al Arius se oormoed laat versink.
Want jy het aan sterwelinge verkondig dat die Gees God is,
deur die uitstrek van jou hande in gebed die vyand gedood,
al die aanbidding wat van Sabellius kom, verdryf
en al Nestorius se gedagtes vernietig.
O Hiërarg Basilios, bid tot Christus ons God
dat Hy vergewing van oortredinge sal skenk
aan hulle wat jou heilige gedagtenis met liefde vier.

Eer aan die Vader en aan die Seun en aan die Heilige Gees.

Toon 8
Die genade van jou Goddelike woorde
en die mistieke hoogte van jou dogmas
het vir ons ‘n leer geword om na God te klim.
Want toe jy ‘n geestelike basuin bekom, o Vader,
het jy daardeur die Goddelike leringe verkondig.
Daarom het jy in ‘n plek van groen weivelde gaan woon
en die belonings van jou worstelinge verkry, o Regverdige.
O Hiërarg Basilios, bid tot Christus ons God
dat Hy vergewing van oortredinge sal skenk
aan hulle wat jou heilige gedagtenis met liefde vier.

Nou en altyd en tot in ewigheid. Amen.
Theotokion – 8

Die Meester en Skepper van almal
het u as beskermster van die mensdom getoon,
ná Hy uit u onbevlekte skoot vlees aangeneem het, o Al-onskuldige.
Daarom neem ons almal ons toevlug tot u,
en vra ons om versoening van oortredinge, o Meesteres,
en dat ons verlos mag word van ewige foltering
en alle boosheid van die aaklige wêreldheerser.
Daarom roep ons uit tot u:
Bid tot u Seun en God
dat Hy vergewing van oortredinge sal skenk
aan hulle wat u alheilige geboortegewing met geloof vereer.

Die Eerste Antifoon van die Bedevaartsliedere oftewel Anavathmi in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)
                                          12



Eer aan die Vader en aan die Seun en aan die Heilige Gees,
Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Die Prokimenon - Toon 4 (Psalm 48)
My mond sal wysheid spreek en die oordenking van my hart begrip.
My mond sal wysheid spreek en die oordenking van my hart begrip.
Vers. Hoor dit alle volke, luister, alle bewoners van die wêreld
My mond sal wysheid spreek en die oordenking van my hart begrip.
My mond sal wysheid spreek * en die oordenking van my hart begrip.
Diaken*      Laat ons bid tot die Heer.

Volk         Heer, ontferm U.

Priester     Want heilig is U ons God en U rus in die Heiligdom en tot U stuur ons
             die lof omhoog, tot die Vader en die Seun en die Heilige Gees, nou en
             altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige Evangelie.
             Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar Ek sê
vir julle, wie nie by die deur in die skaapstal ingaan nie, maar van 'n ander kant
                                          13


inklim, hy is 'n dief en 'n rower. Maar hy wat by die deur ingaan, is 'n herder van die
skape. Vir hom maak die deurwagter oop, en die skape luister na sy stem; en hy
roep sy eie skape by hulle naam en lei hulle uit. En wanneer hy sy skape uitgebring
het, loop hy voor hulle uit; en die skape volg hom, omdat hulle sy stem ken. Hulle sal
'n vreemde nooit volg nie, maar van hom wegvlug, omdat hulle die stem van die
vreemde nie ken nie. Hierdie gelykenis het Jesus aan hulle vertel; maar hulle het nie
verstaan wat dit was wat Hy tot hulle gespreek het nie. Jesus het toe weer vir hulle
gesê: Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle geluister
nie. Ek is die deur; as iemand deur My ingaan, sal Hy gered word, en hy sal ingaan
en uitgaan en weiding vind.

Volk         Eer aan U, o Heer, eer aan U.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U geregverdig
mag word deur u woorde, en u mag oorwin wanneer U geoordeel word.
Want kyk, in ongeregtighede is ek ontvang, en in sondes het my moeder my gebaar.
Want kyk, U het waarheid liefgehad, die geheime en verborgene van u wysheid het
U aan my bekend gemaak.
U sal my besprinkel met hisop, en ek sal gereinig word; U sal my was en ek sal
witter word as sneeu.
U sal my vreugde en blydskap laat hoor; die vernederde gebeentes sal jubel. Wend
u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen behae
hê nie.
'n Offer aan God is 'n verbryselde gees; 'n verbryselde en vernederde hart sal God
nie verag nie.
Doen goed, Here, aan Sion in u welbehae, en laat die mure van Jerusalem gebou
word.
Dan sal U 'n welbehae hê in 'n offer van geregtigheid, in offergawe en brandoffers;
dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.
                                          14


Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6
Genade is op jou lippe uitgestort, Regverdige Vader.
En jy het ‘n herder van Christus se kerk geword,
wat die redelike skape leer
om in die eenwesenlike Drie-eenheid in een Godheid te glo.

Priester     O God, red u volk en seën u erfdeel. Besoek u wêreld met
             barmhartigheid en ontferming. Verhef die horing van Ortodokse
             Christene, en laat u ryke barmhartighede op ons neerdaal, deur die
             gebede van ons al-onbevlekte Meesteres, die Theotokos en
             immermaagd Maria, deur die krag van die kosbare en lewendmakende
             Kruis, die beskerming van die eerbiedwaardige, liggaamlose hemelse
             kragte, die smekinge van die eerbiedwaardige, glorieryke profeet,
             Voorloper en Doper, Johannes, van die heilige, glorieryke en
             alomgeëerde Apostels, van ons vaders onder die Heiliges, die groot
             hiërarge en ekumeniese leraars, Basilios die Grote, wie se gedagtenis
             ons vier, Gregorius die Teoloog en Johannes Chrysostomos,
             Athanasius en Kyrillos, Johannes die Barmhartige, patriarge van
             Alexandrië, Nikolaas van Mira, Spiridon, biskopvan Trimythous, die
             wonderwerkers, van die heilige, glorieryke Grootmartelare Joris die
             Segetekendraer, Dimitrios die Mirrestromende, Theodorus die Rekruut
             en Theodorus die Bevelvoerder, van die priestermartelare Haralambos
             en Eleftherios, en al die heilige en seëvierende Martelare en
             Martelaresse, van ons heilige en Goddraende Vaders, van die heilige
             N. (aan wie die kerk toegewy is, vir soverre nie reeds vermeld nie), van
             die heilige en regverdige Voorouers van God, Joachim en Anna, en al
             u Heiliges, smeek ons U, o Here, wat alleen vol barmhartigheid is,
             verhoor ons, sondaars, wat tot U bid en wees ons barmhartig.

Volk         Here, ontferm U. (12x)

Priester     Deur die barmhartigheid, ontferminge en mensliewendheid van u
             eniggebore Seun, met Wie U geloof word, saam met u alheilige, goeie
             en lewendmakende Gees, nou en altyd en tot in ewigheid.
Volk         Amen.

Kanon van die Fees van die Besnydenis

Eerste Ode – Toon 2
Irmos

Kom, o volke, laat ons ‘n lied sing vir Christus ons God
                                            15


wat die see verdeel
en die volk gelei het
wat Hy uit die slawerny van Egipte verlos het,
want Hy het Hom verheerlik.

Refrein:     Eer aan U, o God, eer aan U.

Die agste dag wat die beeld van die toekomende dra,
word deur u vrywillige armoede, o Christus,
glansend gemaak en geheilig,
want daarop is U volgens die Wet in die vlees besny.

Refrein:     Eer aan U, o God, eer aan U.

Op die agste dag ná sy geboorte
aanvaar Christus besnydenis
en vandag laat Hy die skadu daarvan vervaag,
terwyl Hy die lig van die nuwe genade laat opgaan.

Kanon van die Heilige Basilios – Toon 2 (wat nog vertaal moet word)
Irmos

Katawasias – Toon 2

Die Here wat magtig is in die stryd
het die grondveste van die see blootgelê,
en Hy voer wat Syne is oor droë grond,
terwyl Hy die vyande daarin verswelg,
want Hy het Hom verheerlik.

Israel betree die golwende deining van die see
wat nou droë grond blyk te wees.
Maar die donker see het die Egiptenare se leërhoofde
heeltemal in ‘n watergraf verberg
deur die magtige krag van die Meester se regterhand.

Derde Ode – Toon 2
Irmos

Bevestig ons in U, o Heer,
wat die sonde deur die Kruis gedood het,
en plant die vrees vir U
in die harte van ons wat U besing.

Refrein:     Eer aan U, o God, eer aan U.

Toe die Woord wat alle syn te bowe gaan, vlees word,
is Hy tot beëindiging van die Wet besny
en het Hy ons die eerstelinge van Goddelike genade
en die ongeskonde lewe geskenk.
                                         16



Refrein:     Eer aan U, o God, eer aan U.

Nadat Hy vlees geword het
is Christus as vervuller van die Wet,
en nie ‘n teenstander van God nie, bewys,
en het Hy Hom verwerdig om uit vrye wil
op die agtse dag besny te word.

Kanon van die Heilige Basilios – Toon 2 (wat nog vertaal moet word)
Irmos

Katawasias – Toon 2

Die Heer wat krag aan ons konings verleen,
en die horing van sy gesalfdes verhef,
word gebore uit die Maagd en kom na die Doop.
Laat ons, die gelowiges, daarom uitroep:
“Niemand is heilig soos ons God,
en niemand is regverdig, buiten U nie, o Heer.”

Ons almal wat bevry is uit die strikke van oudsher,
asook van vraatsugtige leeus, waarvan die tande verbrysel is,
laat ons ons verheug en ons monde oopmaak,
om met woorde ‘n melodie vir die Woord te vleg,
wat daarin ‘n welbehae het om ons gawes te skenk.

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want U is ons God, en tot U stuur ons die lof omhoog, tot die Vader en
             die Seun en die Heilige Gees, nou en altyd en tot in ewigheid.

Volk         Amen.
                                         17


Kathisma ná die Derde Ode van die Kanon
Toon 8

Toe jy jou mond open met die woord van God,
het jy wysheid geuiter, o herout van lig,
en insig deur God geïnspireer oor die wêreld uitgestrooi.
Want jy het waarlik die dogmas van die vaders bekragtig
en is soos Paulus as kampvegter van die geloof geopenbaar.
Daarom is jy ook ‘n medeburger van die Engele
en is jy as hul metgesel bewys, o salige.
O Basilios wat God geopenbaar het,
bid tot Christus ons God
dat Hy vergewing van oortredinge sal skenk
aan hulle wat jou heilige gedagtenis met liefde vier.

Eer aan die Vader en aan die Seun en aan die Heilige Gees.

Toon 3
Jy het die hele wêreld met jou leringe soos met water bevogtig
en die dogmas van reggelowigheid daarin gesaai.
Want Christus, die bron van die lewe,
het waarlik in jou gerus, Basilios.
Daar jy vrymoedigheid bekom het, o God-geïnspireerde,
smeek Hom om ons sy groot barmhartigheid te skenk.

Nou en altyd en tot in ewigheid. Amen.
Toon 3
Die Here van almal verduur besnydenis
en daar Hy goed is, sny Hy sterwelinge se oortredinge af.
Vandag skenk Hy die wêreld verlossing
en in die hoogste hemele verheug Basilios hom,
die Hiërarg van die Skepper
en ligdraende, heilige ingewydene van Christus.
Vierde Ode – Toon 2
Irmos
Ek het die berig van u heilsbestel gehoor, o Heer,
en het U verheerlik, o enig Mensliewende.

Refrein:     Eer aan U, o God, eer aan U.

Die besnydenis het opgehou
aangesien Christus Hom vrywillig laat besny het,
daar Hy die menigte nasies deur genade red.

Refrein:     Eer aan U, o God, eer aan U.
                                          18


Die agste dag, waarop die Meester Christus besny is,
beeld die oneindige lewe van die toekoms uit.

Vir die Heilige Basilios – Toon 2 (wat nog vertaal moet word)
Irmos
Katawasias – Toon 2
Hy het u stem gehoor, o Heer, hy van wie U gesê het:
"Die stem van een wat roep in die woestyn,"
toe U bo die baie waters gedreun en van u Seun getuig het.
Vervul van die Gees wat toe teenwoordig was,
het hy uitgeroep:
"U is die Christus, God se Wysheid en Krag.”

Gesuiwer deur die vuur van die mistieke aanskoue,
besing die Profeet die vernuwing van sterwelinge,
en verhef sy stem wat deur die Gees bespeel word
waar dit dui op die vleeswording van die onsegbare Woord,
deur Wie die mag van maghebbers verbrysel is.

Vyfde Ode – Toon 2
Irmos

O Heer, gewer van lig en skepper van die wêreld,
lei ons in die lig van u bevele,
want buiten U ken ons geen ander God nie.

Refrein:     Eer aan U, o God, eer aan U.

O Heer wat op onverklaarbare wyse
uit ‘n Maagdelike Moeder voortgekom het,
en dit nie benede U geag het
om met die gestalte van sterwelinge beklee te word nie,
U het as pasgeborene
in ooreenstemming met die Wet die Wet vervul

Refrein:     Eer aan U, o God, eer aan U.

Sy wat die skadu van die Wet ag,
wat aan Israel geboorte geskenk het,
word met die nag vergelyk,
sy uit wie Christus, die lig van die Wêreld,
Hom soos ‘n weerligstraal geopenbaar het.

Vir die Heilige Basilios – Toon 2 (wat nog vertaal moet word)
Irmos

Katawasias – Toon 2

Jesus, die Leidsman van die Lewe, het gekom
                                         19


om die veroordeling van Adam, die eersgeskapene, op te hef
En hoewel Hy as God nie reiniging nodig het nie,
word Hy ten behoewe van die gevallene gereinig in die Jordaan,
waarin Hy ook die vyandskap dood
en die vrede wat alle verstand te bowe gaan, skenk.

Deur die reiniging van Gees,
gewas van die gif van die donker, smerige vyand,
is ons geanker op ‘n nuwe weg vry van dwaling,
wat lei na ontoeganklike vreugde,
alleen toeganklik vir hulle wat God met Homself versoen het.

Sesde Ode – Toon 2
Irmos

Die diepste afgrond van sondes het my omring,
maar soos die profeet Jona, o Here, Here,
rig my lewe op uit die verderf.

Refrein:     Eer aan U, o God, eer aan U.

Die Wet het tot ‘n einde gekom,
toe Christus ‘n Kind geword
en as vervuller van die Wet geopenbaar is.
Hy het besnydenis ondergaan
en die vloek van die Wet losgemaak.

Refrein:     Eer aan U, o God, eer aan U.

Die Sabbatte, besnydenis en oormoed van die Hebreërs
is op die bevel van Christus beëindig
toe Hy verskyn het,
en die lente van genade het geskyn.

Vir die Heilige Basilios – Toon 2 (wat nog vertaal moet word)
Irmos

Katawasias – Toon 2

Die stem van die Woord, die lamp van die Lig,
die Môrester, die Voorloper van die Son,
roep in die woestyn alle volke toe:
"Bekeer julle en laat julle reinig;
want kyk, Christus is nou hier,
Hy wat die wêreld uit die bederf verlos."

Met 'n stem vol vreugde kondig die Vader sy Geliefde,
wat Hy uit sy skoot voortgebring het, aan:
"Dit," sê Hy, "is waarlik My Seun, een in wese met My,
wat ligstralend voortgekom het uit die mensegeslag,
                                          20


sowel my lewende Woord, as ‘n sterweling deur my Voorsienigheid."

              DIE KLEIN LITANIE

Diaken*       Laat ons keer op keer in vrede bid tot die Heer.

Volk          Here, ontferm U.

Diaken*       Help ons, red ons, ontferm U oor ons, en bewaar ons, o God, deur u
              genade.

Volk          Here, ontferm U.

Diaken*       Terwyl ons ons alheilige, onbevlekte, hooggeseënde en glorieryke
              Meesteres, die Theotokos en immermaagd Maria, saam met al die
              heiliges gedenk, laat ons onsself en mekaar en ons hele lewe
              toevertrou aan Christus ons God.

Volk          Aan U, o Heer.

Priester      Want U is die Vredevors en die Redder van ons siele, en tot U stuur
              ons die lof omhoog, tot die Vader en die Seun en die Heilige Gees, nou
              en altyd en tot in ewigheid.

Volk          Amen.

Kontakion – Toon 4
Jy is as ‘n onwankelbare grondvesting aan die Kerk geopenbaar
wat aan alle sterwelinge ‘n onskendbare heerskappy verleen
en dit met jou dogmas bekragtig,
o Regverdige Basilios wat die hemel geopenbaar het.

Ikos
Basilios die Grote, die mengvat van selfbeheersing,
mond van wysheid en grondvesting van die dogmas,
straal soos weerlig geestelik oor almal uit.
Kom daarom, laat ons in die huis van God staan,
ywerig aandag gee, ons deur sy wonders laat verkwik,
en as’t ware skitterend glansend met die lig daarvan,
laat ons verwarm word met die reinigende gees van sy lewe,
terwyl ons sy geloof, vurigheid en nederigheid navolg,
waardeur hy waarlik as ‘n huis van God bewys is.
Tot hom roep ons uit en sing ons:
o Regverdige Basilios wat die hemel geopenbaar het.
Sinaksarion
Op die 1ste van vandeesmaand vier ons die besnydenis in die vlees van ons Here
en God en Verlosser Jesus Christus.
                                          21


Verse:       Toe Christus besny is, is die Wet uitgesny,
             en toe die Wet uitgesny is, is Genade ingebring.

Op dieselfde dag die Gedagtenis aan ons Vader onder die Heiliges, Basilios die
Grote, Aartsbiskop van Caesarea in Kappadosië.

Verse:       Basilios lewe, al het hy in die Here gesterwe.
             Hy lewe by ons, daar hy deur sy boeke spreek.

             Op die 1ste Januarie het jy gesterf, o Basilios.

Op dieselfde dag word die Heilige Martelaar Theodotus deur die swaard vervolmaak.

Op dieselfde dag word die Heilige Gregorius, vader van die Heilige Gregorius die
Teoloog, in vrede vervolmaak.

Deur hul heilige gebede, o God, ontferm U oor ons. Amen.

Sewende Ode – Toon 2
Irmos

Toe die goue beeld op die plein van Dura aanbid is,
het u drie Jongelinge die allergoddelose bevel vertrap
en toe hulle in die vuur gegooi is,
is hulle deur dou verfris en het hulle gesing:
“O God van ons Vaders, lofwaardig is U.”

Refrein:     Eer aan U, o God, eer aan U.

Helder, glansend is die Geboorte van Christus
wat vandag die misterie van die toekomende vernuwing inlei.
Want volgens die voorskrif van die Wet word die Verlosser besny,
nie as God nie, maar as sterweling
en ter vervulling van die Wet.

Refrein:     Eer aan U, o God, eer aan U.

Ter vervulling van die Wet
word die Skepper van die Wet vandag vrywillig in die vlees besny,
en bewerk Hy die besnydenis van die winter van sonde
en gee hy aan ons om uit te roep:
“O God van ons Vaders, lofwaardig is U”

Vir die Heilige Basilios – Toon 2 (wat nog vertaal moet word)
Irmos

Katawasias – Toon 2

‘n Suisende bries vol dou en die neerdaling van die Engel van God
het die vrome Jongelinge ongedeerd bewaar
                                           22


waar hulle in die vuuroond verkeer het.
Daarom het hulle, waar hulle in die vlam verkwik word,
dankbaar gesing:
“O Hooggeprese Heer, en God van ons Vaders, lofwaardig is U.”


Hy wat die hoë vlam van die vuuroond gestil het,
wat die vrome Jongelinge omgeef het,
het die koppe van die drake in die rivier verbrand.
En deur die dou van die Gees
was Hy heel die hardnekkige newel van die sonde weg.

Agste Ode – Toon 2
Irmos

Julle werke van die Heer,
loof die Heer, God die Woord,
wat deur sy onseglike wysheid
alles tot stand gebring het
en hulle uit die niet laat ontstaan het.

Op die agste dag word die Meester as pasgeborene besny
en ontvang Hy die naam Jesus,
omdat Hy die Heer en Heiland van die wêreld is.

Die alglorieryke gedagtenis van die Hiërarg
word op gepaste wyse
met die agste dag van Christus se geboortefees saamgejuk.
Terwyl ons dit met geloof vier,
besing ons die Heer.

Vir die Heilige Basilios – Toon 2 (wat nog vertaal moet word)
Irmos

Katawasias – Toon 2

Toe die vuuroond van Babilon dou opwel,
het dit op ‘n sonderlinge Misterie gedui:
hoe die Jordaan in sy strome die onstoflike vuur sou ontvang
en die Skepper wat in die vlees gedoop word, sou bedek,
Hom wat die volke loof,
en verhef tot in alle ewigheid.

Die skepping ontdek dat dit vry geword het.
Die mense wat eens in die duister was, word kinders van die Lig.
Slegs die vors van die duisternis kla.
Laat die voorheen rampsalige erfdeel onder die volke,
nou met oorgawe Hom loof wat die oorsaak hiervan is.
                                         23


Diaken*      Ons vereer die Theotokos en Moeder van die Lig met liedere en
             verheerlik haar.
Negende Ode – Toon 2

Voor die Irmos en elke troparion word ‘n megalinarion gesing:
Verheerlik haar, o my siel, wat eerbiedwaardiger as die hemelse leërskare is.

Ons verheerlik u, geseënde Alreine Theotokos,
wat aan God, die ligbaken wat voor die son was,
wat oor ons opgegaan en liggaamlik onder ons gewoon het,
op onseglike wyse uit u maagdelike lendene
‘n liggaam verleen het.

Verheerlik haar, o my siel, wat eerbiedwaardiger as die hemelse leërskare is.

Ons verheerlik u, geseënde Alreine Theotokos,
wat aan God, die ligbaken wat voor die son was,
wat oor ons opgegaan en liggaamlik onder ons gewoon het,
op onseglike wyse uit u maagdelike lendene
‘n liggaam verleen het.

Verheerlik Hom, o my siel, wat volgens die Wet in die vlees besny is.

Christus word op bo-natuurlike wyse uit ‘n Maagd gebore
ná Hy die grense van die hele menslike natuur oorstyg het,
en soos die letter van die Wet beveel,
word Hy in die vlees besny
en as vervuller van die Wet bewys.

Verheerlik Hom, o my siel, wat op die agste dag die besnydenis ontvang het.
Christus word op bo-natuurlike wyse uit ‘n Maagd gebore
ná Hy die grense van die hele menslike natuur oorstyg het,
en soos die letter van die Wet beveel,
word Hy in die vlees besny
en as vervuller van die Wet bewys.

Vandag is die Meester in die vlees besny, en is Hy Jesus genoem.
Kom laat ons in heiligheid
die glorieryke naamgewing van ons Meester Christus vier,
want op ‘n wyse wat by God pas,
word Hy vandag Jesus genoem.
Daarmee saam verheerlik ons ook die gedagtenis van die Hiërarg.

Verheerlik, o my siel, hom wat onder die hiërarge tel, Basilios die Grote.

Kom laat ons in heiligheid
die glorieryke naamgewing van ons Meester Christus vier,
want op ‘n wyse wat by God pas,
                                          24


word Hy vandag Jesus genoem.
Daarmee saam verheerlik ons ook die gedagtenis van die Hiërarg.

Kanon van die Heilige Basilios – Toon 2
Jy het soos ‘n getroue skaap, Basilios,
in die lewebrengende voetspore van Christus die Opperherder gevolg.
Want jy het jou lewe aan die tiran oorgelewer, o Vader,
en jou op alleredele wyse vir die Kerk
aan gevaar blootgestel, o allersalige.

Verheerlik, o my siel, hom wat van Caesarea is, Basilios die Grote.
Die alverderflike tiran het verbysterd neergeval, o wyse,
toe hy die alheilige samekoms van Christus se kerk sien,
wat deur jou biskoplike amp getooi is,
want hy kon die glans van die Gees
wat in jou was nie verduur nie, o Basilios.

Eer aan die Vader en aan die Seun en aan die Heilige Gees.

Verheerlik, o my siel, die mag van die Godheid wat uit drie Persone bestaan en
onverdeeld is.

O Basilios, jy is die troon van die Apostels waardig geag,
die koor van die oorwinnaars,
die tabernakel van Christus se Patriarge,
die vreugde van die Regverdiges en koor van die Profete.
Want jy het ‘n ingewydene van die Theotokos
en dienaar van die Drie-eenheid geword.

Nou en altyd en tot in ewigheid. Amen.
Verheerlik, o my siel, haar wat ons van die vloek verlos het.
Die enige Here wat sy solders met waters bedek,
die see terughou en die dieptes laat opdroog,
het uit u vlees aangeneem, o Reine,
en uit Bethlehem na die Jordaan gekom
om in die vlees gedoop te word.

Katawasias – Toon 2
Geen tong kan u na waarde prys nie,
selfs ‘n bo-aardse gees duisel oor hoe om u te besing, o Theotokos.
Nietemin, daar u goed is, neem ons geloof aan,
want u ken ons deur God ingegewe liefde.
Want u is die beskermster van Christene.
Ons verheerlik u.

O die wonders van u moederskap wat die begrip te bowe gaan,
o alreine Bruid, geseënde Moeder!
                                         25


Nadat ons deur u medewerking die volkome heil ontvang het,
juig ons, soos gepas, u as weldoener toe,
terwyl ons as gawe ‘n lied van danksegging bring.

             DIE KLEIN LITANIE

Diaken       Laat ons keer op keer in vrede bid tot die Heer.

Volk         Here, ontferm U.

Diaken       Help ons, red ons, ontferm U oor ons en bewaar ons, o God, deur u
             genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

Volk         Aan U, o Heer.

Priester     Want al die Kragte van die Hemele prys U en tot U stuur ons die lof
             omhoog, tot die Vader en die Seun en die Heilige Gees, nou en altyd
             en tot in ewigheid.
Volk         Amen.

Eksapostilarion - Toon 3

Deur die liefde vir wysbegeerte, o Vader,
het jy die bedekking van jou siel besny,
en is jy aan die wêreld geopenbaar as ’n son
wat deur jou wonders die verstand van die gelowiges verlig,
o Godgesinde wyse Basilios,
‘n dienaar van die Drie-eenheid,
en ingewyde van die Theotokos.

Vir die Fees – Toon 3

Hy wat die Wet vervul het, die Skepper van die wêreld,
is as pasgeborene op die agste dag in die vlees besny
en soos ‘n sterweling word Hy in doeke gedraai en met melk gevoed,
Hy wat as God die heelal deur sy oneindige krag beheers
en met sy hulp rig.

By die Lofpsalms – Toon 5

       Psalm 148
                                          26


[A]   Laat alles wat asem het die Here loof. Loof die Here uit die hemele, loof Hom
      in die hoogste hemele. U kom toe 'n lied, o God.
[B]   Loof Hom, al sy Engele. Loof Hom, al sy Magte. U kom toe 'n lied, o God.


[A]   Loof Hom oor sy magtige dade; loof Hom na die volheid van sy grootheid.
Hy ondergaan besnydenis in die vlees
wat sonder snit of uitvloeing uit die Vader is
en op onuitspreeklike wyse as Woord en God uit God gebore is,
terwyl Hy blywend in die onveranderlike Godheid is.
Daarom in ooreenstemming met die Wet
het Hy wat bo die Wet was
almal van die vloek van die Wet verlos
en die seëning wat van Bo kom, geskenk.
Terwyl ons sy selfvernedering wat alle goedheid te bowe gaan, loof,
laat ons Hom besing en dankbaar verheerlik
en Hom smeek dat ons siele sy groot barmhartigheid geskenk mag word.

[B]   Loof Hom met basuingeklank, loof Hom met harp en siter.
Ná jy deur die wedergeboorte van die Heilige Doop,
‘n kind van God geword het, o Regverdige,
het jy Hom bely wat van nature en in der waarheid
Seun en Woord van God voor alle tye is,
een in wese met die Vader en saam met Hom sonder begin
en het jy die gapende monde van die ketters
deur die helderheid van jou woorde toegestop.
Daarom het jy gaan woon in die hemelse paleise
waar jy heers saam met Christus
wat alleen van nature koning is
en wat sy groot barmhartigheid ryklik aan die wêreld uitdeel.

[A]   Loof Hom met tamboeryn en koordans, loof Hom met snarespel en fluit.
Jy het die hemelse tempel binnegegaan as heilige Hiërarg,
omhul met handelinge en kontemplasie soos met heilige gewade,
die eerstelinge van wysheid,
en nou dien jy by die hemelse altaar, o Regverdige,
staan jy by God en vier jy die onstoflike liturgie.
o almedelydende, alsalige Basilios,
Dink aan hulle wat jou heilige en aleerwaardige gedagtenis vier,
terwyl jy Christus smeek,
wat die wêreld sy groot barmhartigheid skenk.

[B]    Loof Hom met welluidende simbale, loof Hom met simbale van blydskap. Laat
alles wat asem het die Here loof.

Volkome aan God toegewy en van kleins af aan Hom geheg,
stralend met die strale van wysheid wat wysheid te bowe gaan,
                                           27


het jy die kennis van wat bestaan duidelik gemaak,
dit helder uiteengesit
en op verstandige wyse die goeie orde in wat bestaan beskryf
en dit die grondslag van nog Goddeliker kennis gemaak.
Daarom verklaar ons jou as Heilige Leermeester wat uit God spreek
en ligtende ligbaken van die Kerk,
terwyl ons Christus besing
wat die wêreld sy groot barmhartigheid skenk.

Eer aan die Vader en aan die Seun en aan die Heilige Gees.

Toon
Genade is op jou lippe uitgestort, Regverdige Vader.
En jy het ‘n herder van Christus se kerk geword,
wat die redelike skape leer
om in die eenwesenlike Drie-eenheid in een Godheid te glo.

Nou en altyd en tot in ewigheid. Amen.

Vir die Fees - Toon 8

Toe die Verlosser neerdaal vir die mensegeslag,
het Hy dit aanvaar om in doeke toegedraai te word.
Hy het nie die besnydenis van die vlees verafsku nie,
Hy wat ten opsigte van sy Moeder ag dae oud was
en ten opsigte van sy Vader sonder begin.
Laat ons die gelowiges Hom toeroep:
“U is ons God, ontferm U oor ons.”

Die Groot Doksologie word gesing.

[A]    Eer aan U, wat ons die lig laat sien het. Eer aan God in die hoogste hemele,
       en vrede op aarde, in die mense 'n welbehae.

[B]    Ons besing U, ons loof U, ons aanbid U, ons verheerlik U, ons dank U vir u
       groot heerlikheid.

[A]    Here Koning, hemelse God, almagtige Vader; Here, eniggebore Seun, Jesus
       Christus; en Heilige Gees.

[B]    Here God, Lam van God, Seun van die Vader, wat die sonde van die wêreld
       wegneem, ontferm U oor ons; U wat die sondes van die wêreld wegneem.

[A]    Aanvaar ons smeking, U wat sit aan die regterhand van die Vader, en ontferm
       U oor ons.

[B]    Want U alleen is heilig, U alleen is die Heer, Jesus Christus, tot eer   van
       God die Vader. Amen.
                                          28


[A]   Ek sal U elke dag loof, en u Naam prys tot in ewigheid, ja tot in alle ewigheid.

[B]   Gee, Here, dat ons vandag van sonde bewaar mag word.

[A]   Lofwaardig is U, o Heer, die God van ons vaders, en geprys en verheerlik is u
      Naam tot in ewigheid. Amen.

[B]   Laat u barmhartigheid, Here, oor ons wees, soos ons ons hoop gestel het op
      U.

[A]   Lofwaardig is U, o Here, leer my u gebooie.

[B]   Lofwaardig is U, o Meester, leer my u gebooie.

[A]   Lofwaardig is U, o Heilige, leer my u gebooie.

[B]   Here, U het vir ons 'n toevlug geword van geslag tot geslag. Ek het gesê: O
      Here, ontferm U oor my. Genees my siel, want ek het teen U gesondig.

[A]   Here, tot U het ek my toevlug geneem. Leer my om u wil te doen, want U is
      my God.

[B]   Want by U is die fontein van die lewe. In u lig sal ons die lig sien.

[A]   Laat u barmhartigheid voortduur vir die wat U ken. Heilige God, Heilige
      Magtige, Heilige Onsterflike, ontferm U oor ons.

[B]   Heilige God, Heilige Magtige, Heilige Onsterflike, ontferm U oor ons.

[A]   Heilige God, Heilige Magtige, Heilige Onsterflike, ontferm U oor ons.

[B]   Eer aan die Vader en aan die Seun en aan die Heilige Gees.

[A]   Nou en altyd en tot in ewigheid. Amen.

[B]   Heilige Onsterflike, ontferm U oor ons.

[A]   Heilige God,

[B]   Heilige Magtige

[A]   Heilige Onsterflike
[B]   ontferm U oor ons.

en daarna die troparia:
Die Apolitikion van die Heilige Basilios die Grote – Toon 1
                                           29


Jou stem het na die hele wêreld uitgegaan,
want dit het jou woord ontvang,
waardeur jy op 'n Godpassende wyse geleer,
die aard van dinge duidelik gemaak,
en die sedes van mense veredel het.
Koninklike priesterskap, heilige vader,
smeek Christus ons God,
dat sy groot barmhartigheid aan ons geskenk mag word.

Eer aan die Vader en aan die Seun en aan die Heilige Gees, nou en altyd en tot in
ewigheid. Amen.

Apolitikion van die Fees – Toon 1

Terwyl U van nature God is,
allergoedhartige Here,
het U sonder verandering ‘n menslike vorm aangeneem.
En in vervulling van die Wet het U besnydenis in die vlees aanvaar
sodat U ‘n einde aan die skadu’s kon bring
en die bedekking van die hartstogte kon verwyder.
Eer aan U goedheid;
eer aan U goedhartigheid;
eer, o Woord, aan u onuitspreeklike selfvernedering.

Gedurende die Doksologie lees die (Diaken en) Priester die oorblywende deel van Mette in
‘n gedempte toon.

Diaken*       Wees ons barmhartig, o God, volgens u groot barmhartigheid, ons bid
              U, hoor ons en wees barmhartig.

              Here, ontferm U. (3x) En so na elk van die oorblywende bedes.

Diaken*       Ook bid ons vir die vrome, Ortodokse Christene.

              Ook bid ons vir ons vader, pous en patriarg N., ons aartsbiskop en
              vader N., en vir al ons broers en susters in Christus.

              Ook bid ons vir die President van ons land, en vir alle owerhede en
              magte wat oor ons gestel is.

              Ook bid ons om barmhartigheid, lewe, vrede, gesondheid, heil en
              besoeking, vergifnis en kwytskelding van sondes vir die dienaars van
              God, alle toegewyde en Ortodokse Christene, wat in hierdie stad/dorp
              en gemeente woon of vertoef, vir die opsieners en lede van hierdie
              heilige Kerk en vir hulle familielede; [en ook vir die dienaars van God
              N. & N. (hier mag die diaken die name noem van diegene vir wie hy
              gevra is om te bid) en vir almal wat vir ons gevra het om vir hulle te bid,
              onwaardig soos wat ons is.]
                                         30


             Ook bid ons vir die salige en gedenkwaardige grondleggers van hierdie
             heilige Kerk, en vir al ons Ortodokse broers en susters wat ons in die
             rus voorafgegaan het, en wat hier en oor die hele wêreld heen vroom
             ontslape lê; [en ook vir die dienaars van God N. & N. (hier mag die
             diaken die name noem van diegene vir wie hy gevra is om te bid) en
             dat hulle al hul oortredings, opsetlik sowel as onopsetlik, vergewe mag
             word.]

             Ook bid ons vir hulle wat offergawes bring, vir hulle wat goeie werke in
             hierdie heilige en aleerbiedwaardige huis doen, vir hulle wat daarin
             dien en hulle wat sing, en vir die volk hier teenwoordig, wat wag op U
             groot en ryke barmhartigheid.

             Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u dienaars,
             en wees ons barmhartig na die volheid van u barmhartigheid. Laat u
             deernis op ons neerdaal en op u hele volk wat wag op u ryke
             barmhartigheid.

(hardop)     Want U is ‘n barmhartige en mensliewende God, en tot U stuur ons die
             lof omhoog, tot die Vader en die Seun en die Heilige Gees, nou en
             altyd en tot in ewigheid.

Diaken*      Amen.

Diaken*      Laat ons ons oggendgebed tot die Here voleindig.

             Here, ontferm U. En so na die volgende bede.

Diaken*      Help ons, red ons, ontferm U oor ons en bewaar ons, o God, deur u
             genade.

             Dat die hele dag volmaak, heilig, vreedsaam en sonder sonde mag
             wees, vra ons die Heer.

             Skenk dit, o Heer. En so na elk van die volgende bedes.

Diaken*      Om ‘n engel van vrede, ‘n getroue gids en behoeder van ons siele en
             liggame, vra ons die Heer.

             Om vergifnis en kwytskelding van ons sondes en oortredinge, vra ons
             die Heer.

             Om wat goed en voordelig is vir ons siele, en om vrede vir die wêreld,
             vra ons die Heer.
                                         31


             Dat ons die oorblywende tyd van ons lewe in vrede en boetvaardigheid
             mag voleindig, vra ons die Heer.

             Om ‘n Christelike einde aan ons lewens, vreedsaam en sonder lyding
             of rede tot skaamte, en om ‘n goeie verweer voor die ontsagwekkende
             regterstoel van Christus, laat ons vra.

             Terwyl ons ons alheilige, onbevlekte, hooggeseënde en glorieryke
             Meesteres, die Theotokos en immermaagd Maria, saam met al die
             heiliges gedenk, laat ons onsself en mekaar en ons hele lewe
             toevertrou aan Christus ons God.

             Aan U, o Heer.

Priester     Want U is 'n God van barmhartigheid, medelye en mensliewendheid en
             tot U stuur ons die lof omhoog, tot die Vader en die Seun en die Heilige
             Gees, nou en altyd en tot in ewigheid.

Diaken*      Amen.

Priester     Vrede vir almal.

Diaken*      En vir u gees. Laat ons ons hoofde voor die Here buig.

             Voor U, o Heer.

Die priester sê in 'n gedempte toon

             Die Gebed by die Hoofbuiging

             Heilige Here, wat in die hemel woon, en ag slaan op wat hier benede
             is, en met u alsiende oog op heel die skepping neerkyk, voor U het ons
             die nek van siel en liggaam gebuig, en ons smeek U: Heilige der
             Heiliges, strek u onsienlike hand uit u heilige woonplek en seën ons
             almal, en as ons opsetlik of onopsetlik gesondig het, vergewe ons, as
             die goeie en mensliewende God, terwyl U ons u aardse en hemelse
             seëninge skenk.

(hardop)     Want aan U behoort dit om barmhartig te wees en ons te red, ons God,
             en tot U stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Diaken*      Amen. Wysheid. Seën.

Priester     Geloofd is Hy Wat Is, Christus ons ware God, immer, nou en altyd en
             tot in ewigheid.

Diaken*      Amen. Mag U, o Here God, die heilige en onfeilbare geloof van vrome,
             Ortodokse Christene, saam met sy heilige Kerk, versterk tot in
             ewigheid.
                                         32


Priester     Hoogheilige Theotokos, red ons.

Diaken*      Eerbiedwaardiger as die Gerubim
             en onvergelyklik glorieryker as die Serafim,
             het u ongeskonde God die Woord gebaar.
             Ware Theotokos, ons verheerlik u.

Priester     Eer aan U, Christus God, ons hoop, eer aan U.

Diaken*      Eer aan die Vader en aan die Seun en aan die Heilige Gees, nou en
             altyd en tot in ewigheid. Amen.
             Here, ontferm U. Here, ontferm U, Here, ontferm U.
             Seën, heilige vader.

Priester     Mag Hy wat Hom, ter wille van ons verlossing, verwerdig het om op die
             agste dag in die vlees besny te word, Christus ons ware God, deur die
             gebede van sy al-onbevlekte, al-onskuldige, heilige Moeder, deur die
             krag van die kosbare en lewendmakende Kruis, die beskerming van
             die eerbiedwaardige liggaamlose hemelse kragte, die smekinge van
             die eerbiedwaardige, glorieryke Profeet, Voorloper en Doper,
             Johannes, van die heilige, glorieryke en alomgeëerde Apostels, van die
             heilige, glorieryke en seëvierende martelare, van ons heilige
             Goddraende Vaders en Moeders wat stralend in die askese was, van
             die heilige en regverdige voorouers van God, Joachim en Anna, van
             die heilige (N., aan wie die kerk toegewy is), van ons Vader onder
             Heiliges Basilios die Grote, aartsbiskop van Caesarea, wat die hemel
             openbaar het, en van al die heiliges, Hom oor ons ontferm en ons red,
             want Hy is goed en mensliewend.
             Deur die gebede van ons heilige vaders, Here Jesus Christus
             ons God, ontferm U oor ons en red ons.
Diaken*      Amen.
Tydens die sing van die Apolitikion van mette buig die diaken sy hoof voor die
priester en sê:
             Dit is tyd vir die Here om te handel; seën heilige meester.
Priester     Geseënd is ons God, immer, nou en altyd en tot in ewigheid.


Diaken*      Amen. Bid vir my, heilige meester.
Priester     Mag die Here jou tree rig op alle goeie dade rig.
Diaken*      Dink aan my, heilige meester.
Priester     Mag die Here God aan jou dink in sy koninkryk, immer, nou en
             altyd en tot in ewigheid. Amen.
                                         33


Die diaken verlaat die heiligdom en gaan staan voor die Heilige Deure. Hy en die
priester maak elk drie buiginge, terwyl hulle sê:
             Eer aan God in die hoogste hemele, en vrede op aarde, in die
             mense 'n welbehae. (3x)
             Here, U sal my lippe open en my mond sal u lof verkondig. (2x)
             Waar ons in die tempel van u heerlikheid staan, dink ons dat
             ons in die hemel staan. O Theotokos, hemelse poort, open vir
             ons die deur van u barmhartigheid.
Die Goddelike Liturgie neem nou ‘n aanvang.




Terwyl die Ses Psalms gelees word, lees die priester die

                          Twaalf Oggendgebede

1.     Ons dank U, Here ons God, wat ons uit die slaap laat opstaan het en 'n woord
van lof in ons mond geplaas het, om u heilige Naam te aanbid en aan te roep. En
ons bid U: stuur nou ook, terwille van u medelye wat U nog altyd in ons lewens
                                          34


bewys het, u hulp oor hulle neer wat voor die aangesig van u heilige heerlikheid
staan en wag op u ryke barmhartigheid. En gee dat hulle U altyd met ontsag en
liefde sal dien, loof, en besing, en u onuitspreeklike goedheid sal aanbid. Want U
kom toe alle heerlikheid, eer en aanbidding, Vader, Seun en Heilige Gees, nou en
altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op die
aarde. Leer ons om geregtigheid en heiligheid in u vrees te volbring. Want ons
verheerlik U, ons God wat waarlik bestaan. Neig U oor en hoor ons. En dink, Here,
by name aan almal hier teenwoordig wat saam met ons bid, en red hulle deur u krag.
Seën u volk en heilig u erfdeel. Skenk vrede aan u wêreld, aan u Kerke, aan die
priesters, aan ons regeerders, en aan heel u volk. Want geloofd en verheerlik word u
aleerbiedwaardige en verhewe naam, van die Vader en die Seun en die Heilige
Gees, nou en altyd en tot in ewigheid. Amen.

3.     In die nag ontwaak ons gees tot U, ons God, want u gebooie is 'n lig. Leer
ons, o God, u geregtigheid, u bevele en u voorskrifte. Verlig die oë van ons verstand,
sodat ons nooit in sondes tot die dood toe mag slaap nie. Verdryf alle duisternis uit
ons harte. Skenk ons die Son van geregtigheid, en bewaar ons lewe ongeskonde
van skadelike invloede deur die seël van u Heilige Gees. Rig ons skrede op die weg
van vrede. Gee dat ons die daeraad en die dag met blydskap mag aanskou, sodat
ons die oggendgebede tot U mag opstuur. Want aan U behoort die mag, en aan U
behoort die koninkryk en die krag en die heerlikheid: aan die Vader en die Seun en
die Heilige Gees, nou en altyd en tot in ewigheid. Amen.

4.     Meester ons God, heilig en ondeurgrondelik, wat die lig beveel het om uit die
duisternis te skyn, wat ons deur die nag se slaap laat rus het, en ons weer laat
opstaan het om u goedheid te verheerlik en af te smeek; deur u eie goedhartigheid
wat pleit by U: Aanvaar ons waar ons U nou aanbid en na die krag van ons vermoë
dank, en skenk ons alles waarvoor ons vra wat tot ons verlossing sal lei. Maak ons
kinders van die lig en van die dag, en erfgename van u ewige goeie dinge. Dink,
Here, in die volheid van u medelye, aan u hele volk, aan hulle wat hier saam met ons
aanwesig is en saam met ons bid, en aan al ons broers en susters, op land en op die
see, en op alle plekke van u heerskappy, wat die behoefte het aan u
mensliewendheid en bystand, en skenk hulle u groot barmhartigheid. Sodat ons
altyd na liggaam en siel behoue mag bly en u wonderbare en geprese naam met
vrymoedigheid mag verheerlik, van die Vader en die Seun en die Heilige Gees, nou
en altyd en tot in ewigheid. Amen.

5.     Skatkis van die goeie, ewige bron, Heilige Vader, wat wonders doen,
almagtige heerser oor die heelal, ons almal aanbid U en smeek U, met 'n beroep op
u barmhartigheid en medelye, om tot hulp en beskerming van ons geringheid te kom.
Dink, Here, aan u smekelinge. Aanvaar ons almal se oggendgebede soos wierook
voor u aangesig, en ag nie een van ons verwerplik nie, maar bewaar ons almal deur
u deernisvolle dade. Dink. Here, aan hulle wat waak en sing tot u lof, en dié van u
eniggebore Seun, ons God, en u Heilige Gees. Wees hulle Helper en Beskermer.
Aanvaar hulle smekinge op u geestelike altaar bo die hemele. Want U is ons God,
en tot U stuur ons die lof omhoog, tot die Vader en die Seun en die Heilige Gees,
nou en altyd en tot in ewigheid. Amen.
                                         35


6.      Ons dank U, Here, God van ons verlossing, dat U alles vir die welsyn van ons
siele doen, sodat ons altyd opsien tot U, die Verlosser en Weldoener van ons siele.
Want in dié deel van die nag wat verby is, het U ons rus gegee, en ons opgewek uit
ons beddens om in aanbidding van u dierbare naam hier te staan. Daarom bid ons
U, Here: Gee ons die genade en krag, sodat ons waardig geag mag word om met
insig tot U te sing, en om onophoudelik te bid, terwyl ons ons eie heil met vrees en
bewing uitwerk, met die bystand van u Christus. Dink, Here, aan hulle wat in die nag
tot U roep. Verhoor hulle en ontferm U oor hulle, en verbrysel onder hulle voete die
onsigbare, vyandige teenstanders. Want U is die Vredevors en die Redder van ons
siele, en tot U stuur ons die lof omhoog, tot die Vader en die Seun en die Heilige
Gees, nou en altyd en tot in ewigheid. Amen.

7.     O God en Vader van ons Here Jesus Christus, wat ons uit die bed laat
opstaan het, en ons by die uur van gebed byeengebring het, gee ons genade as ons
ons monde oopmaak, en aanvaar ons danksegging wat ons na vermoë tot U rig. En
leer ons u voorskrifte, want ons weet nie hoe om na behore te bid nie, tensy U, Here,
ons deur u Heilige Gees lei. Daarom bid ons U: As ons tot en met die teenswoordige
uur gesondig het in woord, daad of gedagte, opsetlik of onopsetlik, gee ons
kwytskelding, vergewe ons en spreek ons vry. Want as U wetteloosheid aansien,
Here, Here, wie sal bestaan? Want by U is versoening. Want U alleen is heilig, 'n
Helper, en 'n kragtige Beskermer van ons lewens, en tot U is ons lofsang
voortdurend. Mag die heerskappy van u koninkryk geloof en verheerlik word, van die
Vader en die Seun en die Heilige Gees, nou en altyd en tot in ewigheid. Amen.

8.     Here, ons God, wat die traagheid wat die slaap meebring van ons verdryf het,
en ons met 'n heilige wekroep byeengeroep het, om ons hande in die nag op te hef,
en U te dank vir die oordele van u geregtigheid, aanvaar ons gebede, ons smekinge,
ons belydenisse, ons nagtelike erediens. En skenk ons, o God, 'n onbeskaamde
geloof, 'n vaste hoop en ongeveinsde liefde. Seën ons kom en ons gaan, ons dade
en werke, woorde en gedagtes, en gee dat ons die dagbreek tegemoet mag gaan
terwyl ons die goedertierenheid van u onuitspreeklike goedhartigheid prys, besing en
loof. Want geloofd word U alheilige naam, en verheerlik is u koninkryk, van die Vader
en die Seun en die Heilige Gees, nou en altyd en tot in ewigheid. Amen.

9.      Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u Evangelieboodskap
te verstaan. Plant in ons ontsag vir u saligmakende gebooie, sodat ons, nadat ons
alle vleeslike begeertes vertrap het, ons kan wend tot 'n geestelike lewenswyse, deur
alles wat U behaag te dink sowel as te doen. Want U is ons heiliging en verligting, en
tot U stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.
10.     Here, ons God, wat vergifnis deur bekering aan die mensdom geskenk het, en
vir ons as voorbeeld van die erkentenis en belydenis van sondes, die bekering tot
vergifnis van die profeet Dawid voorgehou het: Ontferm U, o Meester, volgens u
groot barmhartigheid oor ons wat deur 'n menigte, groot misstappe geval het, en wis
ons ongeregtighede uit volgens die menigvuldigheid van u medelye. Want ons het
gesondig teen U, wat die verborge en bedekte dinge van die mensehart ken, en
alleen die gesag het om sondes te vergewe. Skep in ons 'n rein hart, versterk ons
deur u bestierende Gees, maak aan ons die vreugde van u heil bekend, en verwerp
ons nie van u aangesig nie. Maar, daar U goed en mensliewend is, laat dit u tot
                                        36


welbehae wees dat ons U tot ons laaste asem 'n offer van geregtigheid, en 'n
offergawe op u heilige altare mag opdra. Deur die barmhartigheid, ontferming en
mensliewendheid van u eniggebore Seun, met Wie U geloof word, saam met u
alheilige, goeie en lewendmakende Gees, nou en altyd en tot in ewigheid. Amen.

11.    O God, ons God, wat die geestelike en redelike magte deur u wil tot stand
gebring het, ons bid U en smeek U, aanvaar die lofprysing wat ons en al u skepsels
U na vermoë bring, en beloon ons met die ryke gawes van u goedheid. Want voor U
buig elke knie van dié wat in hemel, en dié wat op die aarde en dié wat onder die
aarde is, en alles wat asem het en alle skepsels besing u ondeurgrondelike
heerlikheid. Want U alleen is die ware God, ryk aan barmhartigheid. Want al die
Kragte van die Hemele prys U en tot U stuur ons die lof omhoog, tot die Vader en die
Seun en die Heilige Gees, nou en altyd en tot in ewigheid. Amen.

12.    Ons prys U, ons besing U, ons loof U en dank U, o God van ons vaders, dat U
die duisternis van die nag laat verbygaan en ons weer die daglig getoon het. Maar
ons smeek u in u goedheid: Vergewe ons sondes, en aanvaar ons smeekgebed in u
grote medelye, want tot U neem ons ons toevlug, die barmhartige en almagtige God.
Laat die ware Son van u geregtigheid in ons harte skyn. Verlig ons verstand en
bewaar al ons sintuie, sodat ons, soos in die dag, fatsoenlik mag wandel op die weg
van u gebooie, en tot die ewige lewe mag kom; want by U is die bron van die lewe,
en mag ons waardig geag word om ons te kan verheug in u ontoeganklike lig. Want
U is ons God, en tot U stuur ons die lof omhoog, tot die Vader en die Seun en die
Heilige Gees, nou en altyd en tot in ewigheid. Amen.
