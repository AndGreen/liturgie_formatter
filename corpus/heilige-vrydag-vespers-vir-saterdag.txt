                                        1


                     Groot en Heilige Vrydagmiddag

              Vespers vir Groot en Heilige Saterdag
              Die Afhaal van die Here van die Kruis

Priester      Geseënd is ons God, immer, nou en altyd en tot in ewigheid.

Volk          Amen.

Leser         Kom. laat ons aanbid en neerval voor God, ons Koning!Kom,
              laat ons aanbid en neerval voor Christus God, ons Koning!
              Kom, laat ons aanbid en neerval voor Christus self, ons Koning
              en God!

Psalm 103

Loof die Here, o my siel. O Here my God, U is baie groot. U het U met lof en
luister beklee, U wat U omhul met lig soos met 'n kleed, wat die hemel soos 'n
tent uitspan. Wat sy solders met waters bedek, wat van die wolke sy wa maak,
wat wandel op die vleuels van die winde. Wat sy engele geeste maak, en sy
dienaars 'n vuurvlam. Wat die aarde op sy fondament vestig: dit sal vir ewig
nie wankel nie. Die diepte, soos 'n kleed, is sy bedekking, die waters sal staan
op die berge. Van u dreiging sal dit vlug; vir die stem van u donder sal dit skrik.
Dit styg op na die berge, en daal neer na die laagtes, na die plek wat U
daarvoor vasgestel het. 'n Grens het U gestel waaroor dit nie mag gaan nie,
en dit sal nie teruggaan om die aarde te oordek nie. Dit is U wat fonteine
uitstuur in die bergklowe, die waters sal tussen die berge deur loop. Hulle sal
al die diere van die veld laat drink, die wilde esels sal hulle dors daarmee les.
By hulle sal die voëls van die hemel nes maak; tussen die rotse uit sal hulle
die stem laat hoor. Hy laat die berge drink uit sy solders, die aarde sal
versadig word met die vrug van u werke. Hy laat gras uitspruit vir die beeste,
en groenigheid tot diens van die mens, om brood uit die aarde voort te bring;
en wyn maak die hart van die mens bly, om sy gesig vrolik te maak met olie;
en brood versterk die hart van die mens. Die bome van die vlakte sal versadig
wees, die seders van Libanon wat U geplant het. Daar sal die mossies nes
maak; die huis van die reier troon oor hulle uit. Die hoë berge is 'n toevlug vir
die herte en die rots vir die dassies. Hy het die maan gemaak vir vaste tye;
die son ken sy tyd om onder te gaan. U het die duisternis daargestel en dit
was nag, waartydens al die wilde diere van die bos sal rondloop; jong leeus
wat brul om prooi, en om hul voedsel by God te soek. Die son kom op, en
hulle kom bymekaar en sal in hulle lêplekke gaan slaap. Die mens sal uitgaan
na sy werk, en na sy arbeid tot die aand toe. Hoe groot is u werke, Here. U
het hulle almal met wysheid gemaak; die aarde is vol van u skeppinge. So
ook hierdie groot en wye see, waar daar ontelbare kruipende dinge is, diere
klein en groot. Daar vaar die skepe en is daar hierdie draak wat U gemaak het
om daarin te speel. Hulle almal wag op U, om hulle voedsel te gee op die
regte tyd. Wanneer U dit vir hulle gee, sal hulle dit bymekaarmaak.
                                           2


Wanneer U u hand oopmaak, sal hulle almal met die goeie gevul word.
Wanneer U u aangesig afkeer, sal hulle verskrik raak. U sal hulle asem
wegneem, en hulle sal beswyk, en terugkeer tot hul stof. U sal u Gees uitstuur
en hulle sal geskape word, en U sal die aangesig van die aarde nuut maak.
Laat die heerlikheid van die Here vir ewig wees; die Here sal Hom in sy werke
verheug; Hy wat die aarde aankyk en dit laat bewe, Hy wat die berge aanraak
en hulle rook. Ek sal sing tot die Here solank ek lewe, ek sal psalmsing tot my
God solank ek daar is. Mag my oordenking Hom welgevallig wees, en ek sal
my in die Here verbly. Mag die sondaars, en die wettelose van die aarde
verdwyn, sodat hulle nie meer sal bestaan nie. Loof die Here, o my siel.

En weer:

Die son ken sy tyd om onder te gaan. U het die duisternis daargestel en dit
was nag. Hoe groot is u werke, Here. U het hulle almal met wysheid gemaak.
Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja. Halleluja. Halleluja. Eer aan U, o God. Halleluja. Halleluja. Halleluja.
Eer aan U, o God. Halleluja. Halleluja. Halleluja. Eer aan U, o God.

********************************************

Terwyl die Openingspsalm gelees word, staan die priester met onbedekte
hoof voor die Heilige Tafel en bid hy saggies die Gebede by die Aansteek van
die Lampe, nadat hy eers soos gewoonlik die diaken se Sticharion en Orarion
geseën het – die gebede is te vinde aan die einde van hierdie teks.

Wanneer die Openingspsalm voltooi is, sê die priester, voor die Heilige Tafel,
of die diaken, op sy gebruiklike plek voor die Heilige Deure:

       DΙΕ VREDESLΙΤΑΝΙΕ

Diaken*        Laat ons in vrede bid tot die Heer.

Volk           Here, ontferm U. En so na elke bede.

Diaken*        Om die vrede van bo en die redding van ons siele, laat ons bid
               tot die Heer.

               Om vrede vir die hele wêreld, die welsyn van die heilige Kerke
               van God, en die eenheid van almal, laat ons bid tot die Heer.

               Vir hierdie heilige Huis, en vir hulle wat dit met geloof, eerbied
               en die vrees van God betree, laat ons bid tot die Heer.

               Vir die toegewyde, Ortodokse Christene, laat ons bid tot die
               Heer.
                                       3


             Vir ons vader, pous en patriarg N., vir ons aartsbiskop en herder
             N., vir die eerbiedwaardige priesterskap, die diakonaat in
             Christus, vir alle geestelikes en die hele volk, laat ons bid tot die
             Heer.

             Vir die mense van ons land, en vir alle owerhede en magte wat
             oor ons gestel is, laat ons bid tot die Heer.

             Vir hierdie patriargaat en hierdie heilige bisdom, vir alle stede en
             dorpe, en vir die gelowiges wat daar woon, laat ons bid tot die
             Heer.

             Vir gunstige weer, ‘n oorvloedige opbrengs van die aarde, en tye
             van vrede, laat ons bid tot die Heer.

             Vir reisigers op land, see en in die lug, vir hulle wat siek is en
             hulle wat ly, vir gevangenes en hul verlossing, laat ons bid tot
             die Heer.

             Om ons bevryding van alle verdrukking, toorn, gevaar en nood,
             laat ons bid tot die Heer.

             Help ons, red ons, ontferm U oor ons en bewaar ons, o God,
             deur u genade.

             Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             heel ons lewe toevertrou aan Christus ons God.

Volk         Aan U, o Heer.

Priester     Want U kom toe alle heerlikheid, eer en aanbidding, Vader,
             Seun en Heilige Gees, nou en altyd en tot in ewigheid.

Volk         Amen.

Daarna begin ons die “Heer, ek het U aangeroep” in die Toon 1, terwyl die
diaken die Heiligdom en die hele Kerk bewierook. Indien die priester
bewierook doen hy dit geklee in die phelonion en epitrachelion. Hy seën die
wierook met die woorde,

Geseënd is ons God, immer, nou en altyd, en tot in ewigheid.

Hy bewierook die Heilige Tafel aan al vier kante en die hele Heiligdom.
Daarna gaan hy uit deur die noordelike deur en bewierook hy die heilige ikone
(3x), die volk en die hele kerk op die gebruiklike manier, en keer hy terug tot
die Heiligdom deur die suidelike deur.
                                       4


Psalm 140

Heer, ek het U aangeroep, verhoor my.
Verhoor my, o Heer.
Heer, ek het U aangeroep, verhoor my.
Luister na die stem van my smeking,
as ek U aanroep.
Verhoor my, o Heer.

Laat my gebed soos wierook
voor u aangesig opgaan;
die opheffing van my hande
soos 'n aandoffer.
Verhoor my, o Heer.

[A] Stel 'n wag, Here, voor my mond, en 'n vaste deur om my lippe.

[B] Neig nie my hart tot slegte woorde, om te gebruik as voorwendsel vir my
sondes.

[A] Saam met mense wat wetteloosheid bedryf, en laat my nie met hulle
uitgesoektes een word nie.

[B] Die regverdige sal my met barmhartigheid tugtig en my betig; maar laat
die olie van die sondaar nie my hoof salf nie.

[A] Want my gebed sal steeds teen hulle begeertes wees; hulle regters is
naby die rots ingesluk.

[B] Hulle sal my woorde hoor, want hulle is soet. Soos 'n kluit grond op die
aarde gebreek word, is hulle beendere by die doderyk gestrooi.

[A] Want op U is my oë, Here, Here. Op U het ek my hoop gestel, neem nie
my siel weg nie.

[B] Bewaar my van die strik wat hulle vir my gestel het, en die struikelblokke
van hulle wat wetteloosheid bedryf.

[A] Die sondaars sal in hul eie nette val. Ek is op my eie, totdat ek verbygaan.

Psalm 141

[B] Met my stem het ek die Here aangeroep, met my stem het ek die Here
gesmeek.

[A] Ek sal my smeking voor Hom uitstort, ek sal my nood voor Hom
bekendmaak.

[B] Toe my gees my begewe het, het U my weë geken.
                                        5


[A] Juis op die pad waarop gegaan het, het hulle heimlik 'n strik vir my gestel.

[B] Ek het na regs gekyk en gesien, maar daar was niemand wat my geken
het nie.

[A] Vlug was vir my verlore; en daar is niemand wat vir my siel omgee nie.

[B] Ek het U aangeroep, Here, ek het gesê: U is my hoop, my deel in die land
van die lewendes.

[A] Luister na my smeking, want ek is uitermate verneder.

[B] Red my van my vervolgers, want hulle is te sterk vir my.

   1. Lei my siel uit die gevangenis om u Naam in erkentenis te bely.
   2. Die regverdiges sal op my wag totdat U my beloon.

Psalm 129

   3. Uit die dieptes het ek U aangeroep, Here. Here, hoor my stem.
   4. Laat u ore let op die stem van my smeking.

Vir 6 Verse, of Stichera

   5. As U, Here, ongeregtighede in gedagte hou, Here, wie sal bestaan?
      Want by U is daar versoening.

Toon 1

Heel die skepping is deur vrees verander,
toe dit U, o Christus, sien hang het aan die Kruis.
Die son is verduister
en die fondamente van die aarde het gebewe.
Alle dinge het saam met U, wat die heelal geskape het, gely.
O Here, wat vrywillig vir ons gely het, eer aan U.

   6. Ter wille van u naam het ek gewag op U, Here; my siel het gewag op u
      woord, my siel het gehoop op die Here.

Heel die skepping is deur vrees verander,
toe dit U, o Christus, sien hang het aan die Kruis.
Die son is verduister
en die fondamente van die aarde het gebewe.
Alle dinge het saam met U, wat die heelal geskape het, gely.
O Here, wat vrywillig vir ons gely het, eer aan U.

       7. Vanaf die oggendwaak tot die nag, vanaf die oggendwaak, laat
       Israel hoop op die Here.
                                       6


Toon 2

Waarom bedink die goddelose en wettelose volk ydele dinge?
Waarom het hulle die Lewe van almal ter dood veroordeel?
O groot wonder!
Dat die Skepper van die wêreld in die hande van wetteloses oorgelewer word,
en die Mensliewende op die Kruishout verhef word,
sodat Hy die gevangenes in die Onderwêreld kan bevry,
wat uitroep: “Lankmoedige Here, eer aan U!”

   8. Want by die Here is die barmhartigheid, en by Hom is daar veel
      verlossing. En Hy sal Israel verlos van al sy ongeregtighede.

Toon 2

Vandag, toe die onskuldige Maagd
U aan die Kruis sien hang, o Woord,
het sy met moederlike meegevoel geweekla,
swaar gewond in haar hart,
en het sy jammerend gekreun uit die diepte van haar siel
en haarself op die wange geslaan,
met haar hare deurmekaar.
En so het sy op haar bors geslaan en droewig uitgeroep:
“Wee my, my goddelike Kind!
Wee my, die Lig van die wêreld!
Waarom het U onder my oë weggesak, o Lam van God?”
Daarom sê die Leërskare van die Liggaamloses,
met vrees bevange,
“O Here wat ons begrip te bowe gaan, eer aan U!”

      9. Loof die Here, alle nasies, loof Hom alle volke.

Toon 2

Toe sy U aan die Kruishout sien hang, o Christus,
U die Skepper en God van die heelal,
het sy wat u sonder saad gebaar het,
met bittere leed uitgeroep:
“My Seun, waar het die skoonheid van u gestalte verdwyn?
Ek kan dit nie verduur
om U ten onregte gekruisig te sien nie.
Haas U dus en staan op,
sodat ek ook u Opstanding uit die dode
op die derde dag mag aanskou.”

      10. Want sy barmhartigheid is bevestig oor ons, en die waarheid van
      die Here bly tot in ewigheid.

Toon 6
                                        7


Vandag staan die Meester van die Skepping voor Pilatus,
en die Skepper van alles word aan ‘n Kruis oorgelewer,
soos ‘n lam deur sy eie wil weggevoer.
Hy word met spykers vasgeslaan,
en Hy word in sy sy gesteek,
en Hy wat manna laat reën het word met ‘n spons aangeraak.
Die Verlosser van die wêreld word op die wange geslaan,
en die Formeerder van alles word deur sy knegte bespot.
O die Meester se mensliewendheid!
Vir hulle wat Hom kruisig, smeek Hy sy Vader en sê:
Vergeef hulle hierdie sonde,
want die wetteloses weet nie watter onreg hulle pleeg nie.

Eer aan die Vader en aan die Seun en aan die Heilige Gees.

Toon 6

Ag, hoe het die wettelose vergadering
die Koning van die Skepping skaamteloos ter dood veroordeel,
al het Hy hulle herinner
aan die weldade waarmee Hy hulle beskerm het,
deur vir hulle te sê:
My volk, wat het Ek aan julle gedoen?
Het Ek nie Judéa met wondere vervul nie?
Het Ek nie dooies met net ‘n woord opgewek nie?
Het Ek nie elke swakheid en siekte genees nie?
Hoe vergeld julle My dan? Waarom vergeet julle My?
In ruil vir genesinge het julle My slae toegedien.
In ruil vir die lewe maak julle My dood.
Julle hang julle Weldoener aan die Kruishout soos 'n misdadiger,
die Wetgewer soos 'n wetsoortreder,
die Koning van almal soos 'n veroordeelde.
Lankmoedige Here, eer aan U!

Nou en altyd en tot in ewigheid. Amen

“n Ontsagwekkende en sonderlinge Misterie sien ons vandag gebeur.
Die onaanraakbare word gegryp.
Hy wat Adam van die vloek bevry, word vasgebind.
Hy wat die harte en niere beproef,
word onregverdiglik beproef.
Hy wat die Afgrond opgesluit het, word in 'n gevangenis toegesluit.
Hy voor Wie die Kragte van die hemele met siddering staan, staan voor
Pilatus.
Die Skepper word deur die hand van die skepsel geslaan,
Hy wat die lewendes en die dooies oordeel, word tot die Kruishout veroordeel,
Hy wat die doderyk tot 'n val bring, word in 'n graf toegesluit.
U wat alles met medelye verduur en almal gered het van die vloek,
lankmoedige Here, eer aan U!
                                      8


Die Intog met die Heilige Evangelieboek

Diaken       Laat ons bid tot die Heer.

Die priester buig sy hoof en sê in 'n gedempte toon

DIE GEBED VAN DIE INTOG

Saans en soggens en smiddae loof , prys, dank en bid ons U, o Meester van
almal, mensliewende Here. Laat ons gebed soos wierook voor u aangesig
opgaan, en neig nie ons harte tot slegte woorde of bose dade nie, maar red
ons van alles wat ons siele wil roof. Want op U is ons oë, Here, Here, en op U
het ons ons hoop gestel. Moet ons nie beskaam nie, ons God.

Want U kom toe alle heerlikheid, eer en aanbidding, Vader, Seun en Heilige
Gees, nou en altyd en tot in ewigheid. Amen.

Dan sê die diaken:

             Seën, meester, die heilige Intog.

En die priester seën die Intog met die woorde:

             Geseënd is die Intog na u heilige plek, immer nou en altyd en tot
             in ewigheid.

Diaken*       Amen.

Diaken*      Wysheid. Laat ons opstaan.

Danklied by die aansteek van die lampe

O blye Lig,
van die heilige heerlikheid
van die onsterflike, hemelse,
heilige en salige Vader:
O Jesus Christus,
noudat ons gekom het by sonsondergang
en die aandlig aanskou
sing ons 'n lofgesang aan God,
Vader, Seun en Heilige Gees.
Dit is waardig dat U te alle tye
met gepaste stemme besing word,
o Seun van God,
leweskenkende;
daarom verheerlik die wêreld U.

Diaken*      Die aandprokimenon.
                                        9


Leser         Prokimenon. Toon 4 (Ps. 21)

              Hulle het my klere onder mekaar verdeel, en oor my gewaad
              die lot gewerp.

Vers.         O God, my God, luister na my! Waarom het U my verlaat?

Diaken*       Wysheid.

Leser         Die lesing uit Exodus. (33:11-23)

Priester      Laat ons aandag gee.

Leser

Die Here het met Moses gepraat van aangesig tot aangesig soos wanneer
iemand met sy vriend praat. En hy het teruggekeer na die kamp, maar sy
dienaar Joshua, die seun van Nun, 'n jong man, het nie uit die tent uitgegaan
nie. En Moses het vir die Here gesê: 'Kyk, U sê vir my, "Bring hierdie volk op",
maar maar U het nie vir my gewys wie U saam met my sal stuur nie. U het vir
my gesê: "Ek ken jou bo almal, en jy het genade by my gevind."

As ek dan genade in u oë gevind het, openbaar Uself kennelik aan my, sodat
ek U mag sien, sodat ek genade in u oë mag vind, sodat ek mag weet dat
hierdie groot nasie u volk is.' En Hy sê: 'Ek self sal voor jou gaan en Ek sal jou
rus gee.' En hy het vir Hom gesê: 'As U nie self saamgaan nie, moet my dan
nie hiervandaan opbring nie. En hoe sal dit waarlik bekend wees dat ek
genade by U gevind het, ek en u volk, tensy U nie saam met ons gaan nie?
En ek sal verheerlik word, ek en u volk, bo al die nasies wat op die aarde is.'
En die Here het vir Moses gesê: 'Ek sal hierdie ding vir jou doen, waarvan jy
gepraat het. Want jy het genade gevind in my oë, en Ek ken jou bo almal.' En
Moses sê: 'Openbaar Uself aan my.' En Hy het gesê: 'Ek sal met my
heerlikheid voor jou verbygaan, en ek sal my naam, die Here, voor jou noem.
En Ek sal barmhartig wees oor wie Ek barmhartig sal wees, en Ek sal My
ontferm oor wie Ek My sal ontferm.' En Hy het gesê: 'Jy sal nie my aangesig
kan sien nie, want geen mens sal my aangesig sien en bly lewe nie.'

En die Here het gesê: 'Kyk, daar is 'n plek by My, jy sal op die rots staan.
Wanneer my heerlikheid verbygaan, sal Ek jou in 'n opening in die rots plaas,
en Ek sal jou met my hand oordek, totdat Ek verbygegaan het. En Ek sal my
hand wegneem, en dan sal jy my rug sien, maar my aangesig sal nie deur jou
gesien word nie.'

Diaken*       Wysheid.

Leser         Prokimenon. Toon 4. (Psalm 34)

              Oordeel hulle, Here, wat my onreg aandoen.

Vers.         Hulle het my met kwaad vir goed vergeld.
                                      10


Diaken*      Wysheid.

Leser        Die Lesing uit Job. (42:12-17)

Priester     Laat ons aandag gee.

En die Here het die einde van Job meer geseën as sy begin. En hy het as vee
veertienduisend skape, sesduisend kamele, 'n duisend paar beeste, en 'n
duisend eselinne van die weivelde gehad. En sewe seuns en drie dogters is
vir hom gebore. En hy het die eerste Dag genoem, die tweede Kasia, en die
derde Horing van Amaltheia. En onder die hemel is daar geen vroue mooier
as die dogters van Job gevind nie. En hulle vader het hulle 'n erfdeel onder
hulle broers gegee. En Job het ná sy verdriet 'n honderd en sewentig jaar
gelewe, en hy het altesaam tweehonderd en veertig jaar gelewe. En Job het
sy seuns gesien, en sy seuns se seuns, tot die vierde geslag. En Job het
gesterf, oud en vol van dae. Dit is geskrywe dat hy weer sal opstaan saam
met hulle wat die Here laat opstaan. Hy word beskryf in die Siriese boek as
een wat bly in die land van Ausis, op die grens van Idumea en Arabië, en sy
naam was voorheen Jobab. En hy het 'n Arabiese vrou geneem en 'n seun
met die naam van Enon verwek. Hyself was die seun van sy vader Zare, een
van die seuns van Esau, en van sy moeder Bosorra, sodat hy die vyfde in
afkoms vanaf Abraham was.

Diaken*      Wysheid.

Leser        Die Lesing uit die Profesie van Jesaja. (52:13-53:12)

Priester     Laat ons aandag gee.

So sê die Here: Kyk, my Kneg sal begrip hê en hy sal verhef en verheerlik
word en hy sal baie hoog wees. Soos baie hulle oor u sal verstom, so sal u
voorkoms deur die mense verag word, en ook u heerlikheid deur die
mensekinders. So sal baie nasies hulle oor hom verwonder, en konings sal
hulle monde toehou. En dit wat nie aan hulle vertel is aangaande hom nie sal
hulle sien, en wat hulle nie gehoor het nie, sal hulle verstaan. Here, wie het
geglo wat ons gehoor het? En aan wie is die arm van die Here geopenbaar?
Ons het vertel: Soos 'n kind voor sy aangesig, soos 'n wortel in dorstige grond.
Hy het nie gestalte of heerlikheid nie, en ons het hom gesien, en hy het ook
nie gestalte of skoonheid gehad nie. Maar sy gestalte was sonder eer en laer
as die mensekinders. Hy was 'n man in smart, en een wat bekend is met
krankheid dra, want sy gesig is afgewend, hy is onteer en nie geag nie. Hy
dra ons sondes, en verkeer in pyn vir ons, en ons het gereken dat hy in lyding
en smart en moeilikheid verkeer. Maar hy is gewond ter wille van ons sondes,
en hy is swak gemaak ter wille van ons ongeregtighede; die tugtiging wat vir
ons vrede bring was op hom, en deur sy wonde is ons genees. Ons almal het
gedwaal soos skape, elkeen het op sy eie weg gedwaal. En die Here het hom
oorgegee vir ons sondes. En vanweë sy lyding maak hy nie sy mond oop nie.
Soos 'n skaap is hy ter slagting gelei, en soos 'n lam, stom voor sy skeerder,
so maak hy nie sy mond oop nie. In sy vernedering is die oordeel hom
ontneem; wie sal sy geslag beskryf? Want sy lewe is vanaf die aarde
                                       11


opgeneem, vanweë die ongeregtighede van my volk is hy na die dood gelei.
En ek sal die boses vir sy begrafnis gee, en die rykes vir sy dood, want hy het
geen ongeregtigheid beoefen nie, en ook nie bedrog met sy mond nie. En die
Here wil hom suiwer van sy smart. As julle 'n offer vir sonde gee, sal julle siel
'n kroos wat lank lewe sien. En die Here wil van die lyding van sy siel
wegneem, om hom die lig te wys, en hom met begrip te vorm, om die
regverdige te regverdig wat baie goed dien, en hy sal hulle sonde dra.
Daarom sal hy baie erf, en die buit van die sterkes verdeel. Want sy siel is
oorgegee aan die dood, en hy is onder die oortreders getel, en hy het die
sondes van baie gedra, en hy is ter wille van hulle ongeregtighede oorgegee.
Jubel, onvrugbare wat nie gebaar het nie, breek uit en roep, jy wat geen
barensweë het nie, want die kinders van die verlatene is baie, meer as die
van haar wat 'n man het.

Diaken*       Wysheid.

Leser         Die Prokimenon – Toon 6 (Psalm 87)

              Hulle het my in die diepste kuil gesit, in duisternisse en die
              skadu van die dood.

Vers.         Here, God van my heil, bedags, en ook in die nag, het ek
              voor u aangesig geroep.

Diaken*       Wysheid.

Leser         Die Lesing uit die Eerste Brief van Paulus aan die
              Korinthiërs. (1:18-2:2)

Priester      Laat ons aandag gee.

Leser

Broeders, die woord van die kruis is wel dwaasheid vir die wat verlore gaan,
maar vir ons wat gered word, is dit die krag van God; want daar is geskrywe:
Ek sal die wysheid van die wyse mense vernietig en die verstand van die
verstandige mense tot niet maak. Waar bly die wyse? Waar bly die
skrifgeleerde? Waar die redetwister van hierdie eeu? Het God nie die wysheid
van hierdie wêreld dwaas gemaak nie? Want aangesien in die wysheid van
God die wêreld deur die wysheid God nie geken het nie, het dit God behaag
om deur die dwaasheid van die prediking die wat glo, te red; want die Jode
vra 'n teken en die Grieke soek wysheid, maar ons verkondig Christus wat
gekruisig is, 'n struikelblok vir die Jode en dwaasheid vir die Grieke; maar vir
die wat geroep is, Jode sowel as Grieke: Christus, die krag van God en die
wysheid van God. Want wat dwaas is by God, is wyser as die mense; en wat
swak is by God, is sterker as die mense. Want let op julle roeping, broeders:
julle is nie baie wys na die vlees nie, nie baie magtiges, nie baie edeles nie;
maar wat dwaas is by die wêreld, het God uitverkies om die wyse te beskaam;
en wat swak is by die wêreld, het God uitverkies om wat sterk is te beskaam;
en wat onedel is by die wêreld en wat verag is, het God uitverkies, en wat niks
                                      12


is nie, om wat iets is, tot niet te maak, sodat geen vlees voor Hom sou roem
nie. Maar deur Hom is julle in Christus Jesus, wat vir ons geword het wysheid
uit God en geregtigheid en heiligmaking en verlossing. Daarom, soos
geskrywe is: Die wat roem, moet in die Here roem. En toe ek by julle gekom
het, broeders, het ek nie aan julle die getuienis van God kom verkondig met
voortreflikheid van woorde of van wysheid nie, want ek het my voorgeneem
om niks anders onder julle te weet nie as Jesus Christus, en Hom as
gekruisigde.

Priester     Vrede vir u, leser.

Leser        En vir u gees.

             Halleluja, Halleluja, Halleluja. Toon 5 (Psalm 68)

Vers 1.      Verlos my, o God, want die waters het tot by my siel gekom.

Vers 2.      En hulle het my gal gegee as my spys, en vir my dors het
             hulle my asyn laat drink.

Vers 3.      Laat hulle oë duister word, sodat hulle nie sien nie; en laat
             hulle voortdurend gebukkend gaan.

Priester     Wysheid. Laat ons opstaan. Laat ons luister na die Heilige
             Evangelie.

             Vrede vir almal.

Leser        En vir u gees.

Diaken*      Die Lesing uit die Heilige Evangelie volgens Matthéüs.

Volk         Eer aan U, o Heer, eer aan U.

Diaken       Laat ons aandag gee.

Matt. 27:1-38, Luk. 23:39-43, Matt. 27:39-54, Joh. 19:31-37, Matt. 27:55-61.

In daardie tyd het al die owerpriesters en die ouderlinge van die volk saam
raad gehou teen Jesus om Hom dood te maak. En hulle het Hom geboei en
weggelei en Hom oorgelewer aan Pontius Pilatus, die goewerneur. Daarna
het Judas, sy verraaier, toe hy sien dat Hy veroordeel was, berou gekry en die
dertig silwerstukke teruggebring na die owerpriesters en die ouderlinge en
gesê: 'Ek het gesondig deur onskuldige bloed te verraai.' Maar hulle sê: 'Wat
gaan dit ons aan? Jy kan toesien!' En hy het die silwerstukke in die tempel
neergegooi en weggeloop en homself gaan ophang. En die owerpriesters het
die silwerstukke geneem en gesê: 'Dit is nie geoorloof om dit in die skatkis te
stort nie, omdat dit bloedgeld is.' En nadat hulle saam raad gehou het, het
hulle die stuk grond van die pottebakker daarmee gekoop as 'n begraafplaas
vir vreemdelinge. Daarom is die stuk grond genoem Bloedgrond, tot vandag
                                       13


toe. Toe is vervul wat gespreek is deur Jeremia, die profeet, toe hy gesê het:
'En hulle het die dertig silwerstukke geneem, die prys van die gewaardeerde
wat hulle gewaardeer het vanweë die kinders van Israel; en hulle het dit
gegee vir die grond van die pottebakker, soos die Here my beveel het.' En
Jesus het voor die goewerneur gestaan, en die goewerneur het Hom die
vraag gestel en gesê: 'Is U die Koning van die Jode?' En Jesus antwoord hom:
'U sê dit.' En terwyl Hy deur die owerpriesters en die ouderlinge beskuldig
word, het Hy niks geantwoord nie. Toe sê Pilatus vir Hom: 'Hoor U nie hoe
baie dinge hulle teen U getuig nie?' En Hy het hom op geen enkele woord
geantwoord nie, sodat die goewerneur hom baie verwonder het. En op die
fees was die goewerneur gewoond om een gevangene, die een wat hulle wou
hê, vir die skare los te laat. En in daardie tyd het hulle 'n berugte gevangene
gehad met die naam van Barábbas. Nadat hulle dan byeengekom het, sê
Pilatus vir hulle: 'Wie wil julle hê moet ek vir julle loslaat: Barábbas, of Jesus
wat genoem word Christus?' Want hy geweet dat hulle Hom uit nydigheid
oorgelewer het. En terwyl hy op die regbank sit, het sy vrou na hom gestuur
en gesê: 'Moet tog niks te doen hê met die regverdige man nie, want ek het
vandag in 'n droom baie gely om sy ontwil.' Maar die owerpriesters en die
ouderlinge het die skare oorgehaal dat hulle Barábbas moes begeer en Jesus
ombring. Toe antwoord die goewerneur en sê vir hulle: 'Wie van die twee wil
julle hê moet ek vir julle loslaat? En hulle antwoord: Barábbas! Pilatus sê vir
hulle: Wat moet ek dan doen met Jesus wat genoem word Christus?' Hulle sê
almal vir hom: 'Laat Hom gekruisig word!' En die goewerneur sê: 'Watter
kwaad het Hy dan gedoen?' Maar hulle skreeu nog harder en sê: 'Laat Hom
gekruisig word!' En toe Pilatus sien dat niks help nie, maar dat daar eerder 'n
oproer kom, het hy water geneem en sy hande voor die skare gewas en gesê:
'Ek is onskuldig aan die bloed van hierdie regverdige man; julle kan toesien!'
En die hele volk antwoord en sê: 'Laat sy bloed op ons en ons kinders kom!'
Toe laat hy vir Barábbas los, maar Jesus het hy laat gésel en oorgelewer om
gekruisig te word. Daarop neem die soldate van die goewerneur Jesus met
hulle saam in die goewerneur se paleis en bring die hele leërafdeling teen
Hom bymekaar. Toe trek hulle sy klere uit en werp 'n rooi mantel om Hom; en
hulle vleg 'n kroon van dorings en sit dit op sy hoof, en 'n riet in sy regterhand;
en hulle val op hul knieë voor Hom en bespot Hom en sê: 'Wees gegroet,
Koning van die Jode!' En hulle spuug op Hom en neem die riet en slaan Hom
op sy Hoof. En nadat hulle Hom bespot het, trek hulle Hom die mantel uit en
trek Hom sy klere aan en lei Hom weg om gekruisig te word. En toe hulle
uitgaan, kry hulle 'n man van Ciréne, met die naam van Simon; hom het hulle
gedwing om sy kruis te dra. En hulle het gekom op 'n plek wat Golgota
genoem word – dit beteken: Plek van die Hoofskedel – en vir Hom asyn, met
gal gemeng, gegee om te drink; en toe Hy dit proe, wou Hy nie drink nie. En
nadat hulle Hom gekruisig het, het hulle sy klere verdeel deur die lot te werp,
sodat vervul sou word wat deur die profeet gespreek is: Hulle het my klere
onder mekaar verdeel en oor my gewaad die lot gewerp. En hulle het gaan sit
en Hom daar bewaak. En bokant sy hoof het hulle sy beskuldiging in skrif
opgestel: DIT IS JESUS, DIE KONING VAN DIE JODE. Toe word daar saam
met Hom twee rowers gekruisig, een aan die regter- en een aan die linkerkant.
En een van die kwaaddoeners wat opgehang is, het Hom gesmaad en gesê:
'As U die Christus is, verlos Uself en ons.' Maar die ander een antwoord en
bestraf hom en sê: 'Vrees jy ook God nie, terwyl jy in dieselfde oordeel is? -
                                       14


ons tog regverdiglik, want ons ontvang die verdiende loon vir ons dade, maar
Hy het niks verkeerd gedoen nie.' En hy sê vir Jesus: 'Dink aan my, Here,
wanneer U in u Koninkryk kom.' En Jesus antwoord hom: 'Voorwaar Ek sê vir
jou, vandag sal jy saam met My in die Paradys wees.' En die verbygangers
het Hom gesmaad terwyl hulle hul hoof skud en sê: 'U wat die tempel afbreek
en in drie dae opbou, red Uself! As U die Seun van God is, kom af van die
kruis!' En so het ook die owerpriesters saam met die skrifgeleerdes en
ouderlinge gespot en gesê: 'Ander het Hy verlos, Homself kan Hy nie verlos
nie. As Hy die Koning van Israel is, laat Hom nou van die kruis afkom en ons
sal in Hom glo. Hy het op God vertrou; laat Hy Hom nou verlos as Hy behae
in Hom het; want Hy het gesê: Ek is die Seun van God.'

En op dieselfde manier het die rowers wat saam met Hom gekruisig was,
Hom ook beledig. En van die sesde uur af het daar groot duisternis gekom
oor die hele aarde tot die negende uur toe; en omtrent die negende uur het
Jesus met 'n groot stem geroep en gesê: 'Eli, Eli, lama sabagtáni?' Dit is: 'My
God, my God, waarom het U My verlaat?' En somminge van die wat daar
staan, hoor dit en sê: 'Hy roep Elía.' Toe hardloop daar dadelik een van hulle
en neem 'n spons en maak dit vol asyn, en sit dit op 'n riet en laat Hom drink.
Maar die ander sê: 'Wag, laat ons sien of Elía kom om Hom te verlos.' Daarop
het Jesus weer met 'n groot stem geroep en die gees gegee. En kyk, die
voorhangsel van die tempel het in twee geskeur, van bo tot onder, en die
aarde het gebewe en die rotse het geskeur; en die grafte het oopgegaan en
baie liggame van die ontslape heiliges het opgestaan. En ná sy opstanding
het hulle uit die grafte uitgegaan en in die heilige stad ingekom en aan baie
verskyn. En toe die hoofman oor honderd en die wat saam met hom Jesus
bewaak het, die aardbewing sien en die dinge wat daar gebeur, het hulle baie
bevrees geword en gesê: 'Waarlik, Hy was die Seun van God.' En dat die
liggame nie op die sabbat aan die kruis sou bly nie, aangesien dit die
voorbereiding was – want die dag van daardie sabbat was groot – het die
Jode Pilatus gevra dat hulle bene gebreek en hulle weggeneem moes word.
Die soldate het toe gekom en die bene van die eerste een gebreek en van die
ander een wat saam met Hom gekruisig was; maar toe hulle by Jesus kom en
sien dat Hy al dood was, het hulle sy bene nie gebreek nie. Maar een van die
soldate het met 'n spies in sy sy gesteek, en dadelik het daar bloed en water
uitgekom. En hy wat dit gesien het, het dit getuig, en sy getuienis is waaragtig;
en hy weet dat hy die waarheid spreek, sodat julle kan glo. Want hierdie dinge
het gebeur, dat die Skrif vervul sou word: 'Geen been van Hom sal gebreek
word nie.' En weer sê 'n ander Skrif: 'Hulle sal sien in wie hulle gesteek het.'
En daar was baie vroue wat dit van ver af aanskou het, wat vir Jesus van
Galiléa af gevolg en Hom gedien het. Onder hulle was daar Maria Magdaléna,
die moeder van Jakobus en Joses, en die moeder van die seuns van
Sebedéüs.

By die lees van die volgende gedeelte, word die Liggaam van die Here van
die Kruis afgehaal en in 'n wit kleed toegedraai.

En toe dit aand geword het, het daar 'n ryk man van Arimathéa gekom met die
naam van Josef, wat self ook 'n dissipel van Jesus was. Hy het na Pilatus
gegaan en die liggaam van Jesus gevra. Toe beveel Pilatus dat die liggaam
                                      15


afgegee moes word. En Josef het die liggaam geneem en dit met skoon linne
toegedraai en dit in sy nuwe graf gelê wat hy in die rots uitgekap het; en nadat
hy 'n groot steen teen die opening van die graf gerol het, het hy weggegaan.
En Maria Magdaléna was daar en die ander Maria, en hulle het reg voor die
graf gesit.

Volk         Eer aan U, aan u lankmoedigheid, o Heer, eer aan U.

             Die Groot Litanie

Diaken*      Laat ons sê, met ons hele siel en ons hele verstand, laat ons sê:

Volk         Here, ontferm U.

Diaken*      O Almagtige Here, die God van ons vaders, ons bid U, hoor ons
             en wees barmhartig.

Volk         Here, ontferm U.

Diaken*      Wees ons barmhartig, o God, volgens u groot barmhartigheid,
             ons bid U, hoor ons en wees barmhartig.

Volk         Here, ontferm U. (3x) En so na elk van die oorblywende bedes.

Diaken*      Ook bid ons vir ons vader, pous en patriarg N., ons aartsbiskop
             en herder N., en vir al ons broers en susters in Christus.

             Ook bid ons vir die president van ons land, en vir alle owerhede
             en magte wat oor ons gestel is.

             Ook bid ons om barmhartigheid, lewe, vrede, gesondheid, heil
             en besoeking, vergifnis en kwytskelding van sondes vir die
             dienaars van God, alle toegewyde en Ortodokse Christene, wat
             in hierdie stad en gemeente woon of vertoef, vir die opsieners
             en lede van hierdie heilige Kerk en vir hulle familielede; [en ook
             vir die dienaars van God N. & N. (hier mag die diaken die name
             noem van diegene vir wie hy gevra is om te bid) en vir almal wat
             vir ons gevra het om vir hulle te bid, onwaardig soos wat ons is.]

             Ook bid ons vir die salige en gedenkwaardige grondleggers van
             hierdie heilige Kerk, vir al ons Ortodokse broers en susters wat
             ons in die rus voorafgegaan het, en wat hier en oor die hele
             wêreld heen vroom ontslape lê; [en ook vir die dienaars van God
             N. & N. (hier mag die diaken die name noem van diegene vir wie
             hy gevra is om te bid) en dat hulle al hul oortredings, opsetlik
             sowel as onopsetlik, vergewe mag word.]

             Ook bid ons vir hulle wat offergawes bring, vir hulle wat goeie
             werke in hierdie heilige en aleerbiedwaardige huis doen, vir
                                      16


             hulle wat daarin dien en hulle wat sing, en vir die volk hier
             teenwoordig, wat wag op u groot en ryke barmhartigheid.

             Gebed van Smeking

Priester (in 'n gedempte toon)

             O Here, ons God, aanvaar hierdie vurige smeekbede van u
             dienaars, en wees ons barmhartig na die volheid van u
             barmhartigheid. Laat u deernis op ons neerdaal en op u hele
             volk wat wag op u ryke barmhartigheid.

(hardop)     Want U is ‘n barmhartige en mensliewende God, en tot U stuur
             ons die lof omhoog, tot die Vader en die Seun en die Heilige
             Gees, nou en altyd en tot in ewigheid.

Leser        Gee, Here, dat ons vannag van sonde bewaar mag word.
             Lofwaardig is U, o Heer, die God van ons vaders; en geprys
             en verheerlik is u Naam tot in ewigheid. Amen.
             Laat u barmhartigheid, Here, oor ons wees, soos ons ons
             hoop gestel het op U.
             Lofwaardig is U, o Here, leer my u gebooie.
             Lofwaardig is U, o Meester, gee my insig in u gebooie.
             Loofwaardig is U, o Heilige, verlig my deur u gebooie.
             U barmhartigheid, Here, is tot in ewigheid: Laat vaar nie die
             werke van u hande nie.
             U kom toe die lofprysing, U kom toe die lofgesang, U kom
             toe die heerlikheid: Vader, Seun en Heilige Gees, nou en
             altyd en tot in ewigheid. Amen.

Diaken*      Laat ons ons aandgebed tot die Here voleindig.

Volk         Here, ontferm U. En so ook na die volgende bede.

Diaken*      Help ons, red ons, ontferm U oor ons en bewaar ons, o God,
             deur u genade.

             Dat die hele aand volmaak, heilig, vreedsaam en sonder sonde
             mag wees, vra ons die Heer.

Volk         Skenk dit, o Heer. En so na elk van die volgende bedes.

Diaken*      Om ‘n engel van vrede, ‘n getroue gids en behoeder van ons
             siele en liggame, vra ons die Heer.

             Om vergifnis en kwytskelding van ons sondes en oortredinge,
             vra ons die Heer.

             Om wat goed en voordelig is vir ons siele, en om vrede vir die
             wêreld, vra ons die Heer.
                                      17


             Dat ons die oorblywende tyd van ons lewe in vrede en
             boetvaardigheid mag voleindig, vra ons die Heer.

             Om ‘n Christelike einde aan ons lewens, vreedsaam en sonder
             lyding of rede tot skaamte, en om ‘n goeie verweer voor die
             ontsagwekkende regterstoel van Christus, laat ons vra.

             Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is 'n goeie en mensliewende God, en tot U stuur ons die
             lof omhoog, tot die Vader en die Seun en die Heilige Gees, nou
             en altyd en tot in ewigheid.

Volk         Amen.

Priester      Vrede vir almal.

Volk         En vir u gees.

Priester     Laat ons ons hoofde buig voor die Heer.

Volk         Voor U, o Heer.

Die priester sê in 'n gedempte toon

Die Gebed van die Hoofbuiging

             O Here, ons God, wat die hemele neergebuig en vir die
             verlossing van die menslike geslag neergedaal het, kyk neer op
             u dienaars en op u erfdeel; want voor U, die ontsagwekkende
             dog mensliewende Regter, het u dienaars die hoof gebuig en in
             onderdanigheid die nek tot U geneig, sonder enige verwagting
             van menslike hulp, maar wagtend op u barmhartigheid en in
             afwagting op u verlossing. Behoed hulle te alle tye, ook vanaand
             en vannag, teen alle vyande, teen alle vyandige werkinge van
             die duiwel en teen ydele gedagtes en bose bedenksels.

(hardop)     Geloof en verheerlik sy die heerskappy van u Koninkryk, van die
             Vader en die Seun en die Heilige Gees, nou en altyd en tot in
             ewigheid.

Volk         Amen.

Dan die Apostiga.
                                         18


Tydens die Apostiga vind die plegtige optog met die Epitafios vanuit die
heiligdom plaas, wat op die baar in die middel van die Kerk geplaas word.

Toon 2

Toe Josef van Arimathéa
U, die Lewe van almal,
as ‘n dooie van die Kruishout afgehaal het,
het hy U begrawe, met mirre en 'n linnekleed.
En met liefde in sy hart en op sy lippe het hy daarna gesmag
om u vlekkelose liggaam te omhels,
maar deur ontsag teruggehou
het hy U met vreugde toegeroep:
Eer aan u selfvernedering, o Mensliewende!

Vers 1.       Die Here is koning; Hy het Hom met majesteit beklee.
              Die Here het Hom met krag beklee en omgord. (Ps. 92:1)

Toe U, die Verlosser van almal,
ter wille van almal in 'n nuwe graf neergelê is,
het die doderyk, nou heel bespotlik,
ineengekrimp toe dit U aanskou.
Die grendels is verbrysel, die poorte vermorsel,
die grafte het oopgegaan, en die dooies het opgestaan.
Toe het Adam dankbaar en met vreugde tot U geroep:
Eer aan u selfvernedering, o Mensliewende.

Vers 2.       Want Hy het die wêreld gevestig, wat nie sal wankel nie. (Ps.
              92:1)

Toe U, o Christus, uit eie wil liggaamlik in die graf opgesluit is,
het U, wat deur die aard van u Godheid
onomskryfbaar en onbegrensd is,
die voorraadkamers van die dood gesluit
en al die paleise van die doderyk leeggemaak.
Toe het U aan hierdie Sabbatdag
u goddelike seën en heerlikheid en ligglans geskenk.

Vers 3.       Heiligheid pas by u huis, o Here, tot in lengte van dae. (Ps. 92:5)

Toe die Kragte sien, o Christus,
hoe U valslik deur wetteloses
beskuldig word dat U 'n bedrieër is,
het u onuitspreeklike lankmoedigheid hulle laat bewe,
so ook die steen voor die graf
verseël deur die hande waarmee hulle u vlekkelose sy deurboor het.
Tog het hulle met vreugde oor ons verlossing tot U geroep:
Eer aan u selfvernedering, o Mensliewende!
                                     19


Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Toon 5

Toe Josef met Nikodemus U van die Kruishout afgehaal het,
U wat U met lig beklee soos met 'n kleed,
en U dood, nakend en onbegrawe sien,
het hy uit medelye 'n weeklag aangehef en jammerend gesê:
Wee my, o soetste Jesus!
Toe die son U kort gelede aan die Kruis sien hang het,
het hy hom met duisternis beklee
en die aarde het gebewe van vrees,
en die voorhangsel van die tempel het middeldeur geskeur,
maar kyk, nou sien ek U wat die dood uit vrye wil vir my ondergaan het.
Hoe sal ek U begrawe, my God?
Hoe sal ek U in linne toedraai?
Met watter hande sal ek u vlekkelose liggaam aanraak?
Of watter liedere sal ek by u heengaan sing, o Barmhartige.
Ek verheerlik u Lyding,
ek besing ook u begrafnis
saam met u Opstanding
terwyl ek roep: O Here, eer aan U.

Na die voltooing van die Apostiga, sing ons die Loflied van Símeon wat God
ontvang het. (Lukas 2:29).

Nou laat U, Here, u dienskneg gaan in vrede
volgens u woord,
omdat my oë u heil gesien het,
wat U berei het voor die oë van al die volke
- 'n lig tot verligting van die nasies
en tot heerlikheid van u volk Israel.

Leser        Heilige God, Heilige Magtige, Heilige Onsterflike,
             ontferm U oor ons. (drie maal)

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Alheilige Drie-eenheid, ontferm U oor ons.
             Here, reinig ons van ons sondes.
             Meester, vergeef ons ons oortredinge.
             Heilige, besoek en genees ons swakhede,
             om u Naams ontwil.

             Here, ontferm U. Here, ontferm U. Here, ontferm U.

             Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.
                                      20


             Onse Vader, wat in die hemele is,
             laat u naam geheilig word.
             Laat u koninkryk kom.
             Laat u wil geskied
             soos in die hemel net so ook op die aarde.
             Gee ons vandag ons daaglikse brood
             en vergeef ons ons skulde
             soos ons ook ons skuldenaars vergewe
             en lei ons nie in versoeking nie
             maar verlos ons van die bose.

Priester     Want aan U behoort die Koninkryk en die krag en die
             heerlikheid, aan die Vader en die Seun en die Heilige Gees, nou
             en altyd en tot in ewigheid.

Leser        Amen.

Dan die volgende Apolitikia

Toon 2

Die edelmoedige Josef het u vlekkelose liggaam van die Kruishout afgehaal,
dit in skoon linne met speserye toegedraai,
en in 'n nuwe graf neergelê.

Die Engel het by die graf gestaan
en tot die mirredraende vroue geroep.
Mirre is gepas is vir die sterflikes,
maar Christus het getoon dat Hy die bederf nie ken nie.

Diaken*      Wysheid.

Leser        Seën.

Priester     Gelseënd is Hy Wat Is, Christus ons ware God, immer, nou en
             altyd en tot in ewigheid.

Leser        Amen. Mag die Here God die heilige en onfeilbare geloof
             van die vrome, Ortodokse Christene saam met sy heilige
             Kerk versterk tot in ewigheid.

Priester     Hoogheilige Theotokos, red ons.

Leser        Eerbiedwaardiger as die Gerubim, en onvergelyklik
             glorieryker as die Serafim, het u ongeskonde God die
             Woord gebaar. Ware Theotokos, ons verheerlik u.

Die priester staan in die Heilige Deure met sy gesig na die Volk, en doen die
Groot Wegsending soos volg:
                                  21


           Eer aan U, Christus God, ons hoop, eer aan U.

Leser      Eer aan die Vader en aan die Seun en aan die Heilige Gees,
           nou en altyd en tot in ewigheid.
           Here, ontferm U. (3x) Seën.

Priester   Mag Hy wat ter wille van ons as mense en ter wille van ons
           verlossing uit vrye wil die vreeslike Lyding, die Kruis en
           begrafnis aanvaar het, Christus ons ware God, deur die gebede
           van sy al-onbevlekte, al-onskuldige, heilige Moeder, deur die
           krag van die kosbare en lewendmakende Kruis, deur die gebede
           van die heilige, glorieryke en alomgeëerde Apostels, van die
           heilige N. (aan wie die kerk toegewy is), van die heilige en
           regverdige Voorouers van God, Joachim en Anna, en van al die
           heiliges, Hom oor ons ontferm en ons red, want Hy is goed en
           mensliewend.

           Deur die gebede van ons heilige vaders, Here Jesus Christus
           ons God, ontferm U oor ons en red ons.
                                      22


Eerste Gebed

O Here, medelydend en barmhartig, lankmoedig en vol ontferming, hoor ons
gebed, en let op die stem van ons smeking. Bewerk vir ons 'n teken ten goede.
Lei ons op u weg, om in u waarheid te wandel. Maak ons harte bly om u
heilige Naam te vrees, want U is groot en doen wonders. U alleen is God, en
daar is niemand soos U onder die gode nie, Here: kragtig in barmhartigheid,
en edel in mag, om almal wat op u heilige Naam hoop te help en te vertroos
en te red.

Want U kom toe alle heerlikheid, eer en aanbidding, Vader, Seun en Heilige
Gees, nou en altyd en tot in ewigheid. Amen.

Tweede Gebed

Here, bestraf ons nie in u toorn nie, tugtig ons nie in u woede nie, maar
handel met ons volgens u goedertierenheid, o geneesheer en heler van ons
siele. Lei ons na die hawe van u wil. Verlig die oë van ons harte tot die kennis
van u waarheid, en gee dat ons die res van die dag en ons hele lewe in vrede
en sonder sonde mag deurbring, deur die gebede van die Theotokos en al die
Heiliges.

Want aan U behoort die mag, en aan U behoort die koninkryk en die krag en
die heerlikheid: aan die Vader en die Seun en die Heilige Gees, nou en altyd
en tot in ewigheid. Amen.

Derde Gebed

 Here, ons God, dink aan ons, u sondige en nuttelose dienaars, wanneer ons
u heilige Naam aanroep, en beskaam ons nie in die verwagting op u
barmhartigheid nie, maar skenk ons, Here, genadiglik alles wat ons vra wat vir
ons tot heil sal wees en ag ons waardig om U met ons hele hart lief te hê en
te vrees, en om in alles u wil te doen.

 Want U is 'n goeie en mensliewende God, en tot U stuur ons die lof omhoog,
tot die Vader en die Seun en die Heilige Gees, nou en altyd en tot in ewigheid.
Amen.

Vierde Gebed

U wat deur die heilige Kragte met nimmerswygende gesange en
onophoudelike lofliedere besing word, vul ons mond met u lof, om u heilige
Naam te verhef en gee ons 'n aandeel en erfdeel saam met almal wat u in
waarheid vrees, en wat u gebooie onderhou, deur die gebede van die heilige
Theotokos en al u Heiliges.

Want U kom toe alle heerlikheid, eer en aanbidding, Vader, Seun en Heilige
Gees, nou en altyd en tot in ewigheid. Amen.

Vyfde Gebed
                                      23


Here, Here, wat die heelal in u vlekkelose hand hou, wat lankmoedig teenoor
ons almal is en bedroef is oor ons boosheid, dink aan u medelye en u
barmhartigheid Besoek ons in u goedheid, en gee dat ons die res van dag die
veelsoortige liste van die bose mag ontvlug, en bewaar ons lewe van alle
aanslae, deur die genade van u Alheilige Gees.

Deur die barmhartigheid en mensliewendheid van u eniggebore Seun, met
wie U geloof word, saam met u alheilige, goeie en lewendmakende Gees, nou
en altyd en tot in ewigheid. Amen.

Sesde Gebed

O God, groot en wonderbaar, wat die heelal met onuitspreeklike goedheid en
ryke voorsienigheid bestuur, wat ons ook die goeie van hierdie wêreld
geskenk het, en ons die pand van die beloofde Koninkryk gegee het deur die
goeie wat reeds aan ons geskenk is, wat ons gedurende dié deel van die dag
wat verby is in staat gestel het om alle kwaad te vermy, gee dat ons ook die
oorblywende deel onberispelik voor u heilige heerlikheid mag voltooi, terwyl
ons U, ons enigste goeie en mensliewende God, besing.

Want U is ons God, en tot U stuur ons die lof omhoog, tot die Vader en die
Seun en die Heilige Gees, nou en altyd en tot in ewigheid. Amen.

Sewende Gebed

O grote en allerhoogste God, wat alleen onsterflik is, wat woon in
ontoeganklike lig, wat die hele skepping met wysheid gevorm het, wat die lig
en die duisternis van mekaar geskei het, en wat die son daargestel het om te
heers oor die dag, en die maan en die sterre oor die nag, wat ons, sondaars,
waardig geag het om in hierdie uur in dankbare erkentlikheid voor u aangesig
te kom, en U ons aand-lofgesang te bring: Laat ons gebed soos wierook voor
u aangesig opgaan, en aanvaar dit as 'n welriekende geur. Gee dat ons
hierdie aand en die nag wat voorlê in vrede mag deurbring. Beklee ons met
die wapens van die lig. Red ons van die vrees van die nag, en van alles wat in
duisternis rondsluip. Gee ons die slaap, wat U ons in ons swakheid vir rus
geskenk het, vry van alle duiwelse fantasieë. Ja, Meester van die heelal,
gewer van die goeie, mag ons ons ook op ons beddens verootmoedig en aan
u naam dink in die nag, en mag ons, verlig deur die oordenking van u gebooie,
met blymoedigheid van siel opstaan om die lof van u goedheid te besing,
terwyl ons gebede en smekinge, vir ons eie sondes en dié van u hele volk,
voor u medelye opdra. Besoek hulle in u barmhartigheid, deur die gebede van
die heilige Theotokos.

Want U is 'n goeie en mensliewende God, en tot U stuur ons die lof omhoog,
tot die Vader en die Seun en die Heilige Gees, nou en altyd en tot in ewigheid.
Amen.
