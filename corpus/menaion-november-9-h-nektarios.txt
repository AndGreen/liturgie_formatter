                                       1


Menaion 9 November: Die H. Nektarios van Pentapolis, die
wonderdoener

Die Veranderlike vir die Vesperdiens

Na die Aanvangspsalm, sê ons die eerste Stasis uit die Psalmboek “Geseënd
is die man…”.

Stigera by “Heer, ek het U aangeroep” – Toon 1

O sonderlinge wonder!
In die laaste tye het die wyse Nektarios
soos ‘n heerlike lamp in die wêreld gestraal
en die gelowiges met die uiters helder lig van die Evangelie verlig
deur Godwaardige woorde en ‘n onberispelike, voortreflike lewenswandel.
Daarom is hy deur die gawe van die Trooster verheerlik
en skenk hy sonder ophou genesinge aan dié wat hom daarom vra.

Groot is u voorsienigheid, o Christus!
Want soos U belowe het,
het U die wyse Nektarios
as u opregte vriend verheerlik met die gawe van wonders
na hy U met die glans van sy lewe verheelik het,
en het U aan almal duidelik die krag van liefde vir U getoon, o Heiland.
Gee U wat alle goedheid te bowe gaan,
ons daarom deur sy gebede
vergifnis van ons misstappe en volmaakte vrede.

Vandag verheug die versamelde gelowiges hulle op luisterryke wyse
en besing hulle jou tydens jou nuutingestelde gedagtenis, o heilige Nektarios,
en die Kerk van Christus
dans op mistieke wyse oor jou heerlikheid
daar sy in jou ‘n onverbreekbare grondslag gevind het in hierdie laaste dae.
Veral die eiland Aeghina verheug hom,
want sy het immers ‘n oorvloed van rykdom,
jou mirre-ademende relieke.

Toon 2

Met watter kranse van lof moet ons die hoof van die Hiërarg tooi?
Hy wat juis nou voortgestraal het
en die Kerk met die glinstering van vroomheid versier het,
die nuwe tooisel van die reggelowiges
wat in ywer gelyk aan die Hoëpriesters van ouds is.
Want na hy hul lewenswandel met oorleg nagevolg het,
is hy deur Christus verheerlik
Wat aan almal deur hom sy groot barmhartigheid skenk.

Met watter melodieuse liedere moet ons die Hiërarg prys?
Die heilige dienaar van God,
                                       2


en skatkis van die deugde,
die siter van die teologie,
die hemelse nektar van vroomheid
wat pas in die Kerk opgewel het
met ‘n Goddelike woord van genade uit wyse lippe,
en wat die gawe van wonderwerke van God ontvang het,
Nektarios die God-geïnspireerde.

Met watter geestelike woorde moet ons jou salig noem, o Hiërarg?
Wat te midde van die wêreld ‘n waarlik Goddelike lewe gelei het,
met heilige en onberispelike dade,
en later op die eiland Aeghina ‘n heilige Klooster vir God gevestig het,
as ‘n ander hawe vir siele, vry van golwe.
Saam met die Godgesinde Dionysios, die leraar daarvan,
behoed dit altyd, o Heilige Nektarios.

Eer aan die Vader en aan die Seun en aan die Heilige Gees.

Toon 6

Vandag het die nuwe fees van die Hiërarg Nektarios
soos ‘n pasverskene ster glansryk voortgestraal
en die Kerk verlig.
Kom daarom, o menigte reggelowiges,
laat ons met ‘n stem van vreugde tot hom uitroep:
Verheug jou, jy wat aan die lewe van die Heiliges van ouds
in hierdie bose dae waarin die liefde van baie gewyk het, gestalte gegee het
soos die Verlosser gesê het.
Verheug jou, jy wat deug by die onderrig gevoeg
en deur die woord van jou wysheid die siele van die gelowiges gereinig het.
Verheug jou, tooisel van Hoëpriesters,
beskermer van Aeghina en allervurige helper van die plaaslike klooster.
Daarom, o alsalige Nektarios,
waar jy by die troon van Goddelike majesteit staan,
bid sonder ophou vir hulle wat met geloof
jou, immereerwaardige gedagtenis vier.

Nou en altyd en tot in ewigheid. Amen. – Toon 6

Wie sou u nie salig noem nie, alheilige Maagd,
wie sou nie u geboortegewing sonder barensweë besing nie,
want die eniggebore Seun
wat buite alle tyd uit die Vader gestraal het,
het uit u, die reine, voortgekom
nadat Hy op onuitspreeklike wyse vlees geword het.
Van nature is Hy God,
en van nature het Hy terwille van ons mens geword,
nie verdeel in twee Persone nie,
maar sonder verwarring geken in twee nature.
                                        3


Smeek Hom, verhewe Alsalige,
dat Hy Hom oor ons siele sal ontferm.
Hierna volg die Intog en O Blye Lig, die prokimenon van die dag en die
volgende Skriflesings.

Die Lesing uit die Boek Spreuke

Die gedagtenis van die regverdige word met lofliedere gevier en die seën van
die Here is op sy hoof. Salig is die man wat wysheid vind, en die sterfling wat
verstandigheid ken. Want dit is beter om daarvoor handel te dryf as vir skatte
van goud en silwer. Dit is meer werd as kosbare gesteentes. Alles wat
kosbaar is, is dit nie werd nie. Want uit sy mond kom geregtigheid, en dra wet
en barmhartigheid op die tong. Luister dus na my, o kinders. Want ek sal
eerwaardige dinge spreek, en salig is die mens wat my weë bewaar. Want my
uitgange is uitgange van lewe, en welgevalle word deur die Here berei.
Daarom smeek ek julle, en spreek ek tot die mensekinders, want ek, wysheid,
het raad berei, en kennis en begrip uitgenooi. Raad en standvastigheid is
myne, verstandigheid is myne en sterkte is myne. Ek is lief vir hulle wat my
bemin, en hulle wat my soek, sal genade vind. Herken dus sluheid, o
onbedorwenes, neem dit ter harte, o onervarenes. Luister weer na my: want
ek sal eerwaardige dinge spreek, en waarhede deur my lippe openbaar. Want
my mond sal waarheid oordink, en leuenagtige lippe is ‘n gruwel in my oë. Al
die woorde van my mond gaan gepaard met geregtigheid, daar is niks
verdraaid of slinks daarin nie. Alles is reguit vir hulle wat verstaan en reg vir
hulle wat kennis vind. Want ek leer julle wat waar is, sodat jul hoop in die
Here mag wees en julle met gees vervul mag wees.

Die Lesing uit die Wysheid van Salomo (4:7-15)

Die regverdige sal, selfs as hy vroeg te sterwe kom, in rus verkeer. Want ‘n
eervolle ouderdom is nie die langdurende nie, en word nie deur die aantal jare
gemeet nie. Insig is grysheid vir die mensdom, en ‘n vlekkelose lewe is ‘n hoë
ouderdom. Toe hy God welbehaaglik geword het, is hy liefgehad, en terwyl hy
tussen sondaars gewoon het, is hy weggeneem. Hy is weggeraap, sodat
boosheid nie sy begrip verander en lis sy siel bedrieg nie. Want die
betowering van slegtheid verduister die goeie, en die onsekerheid van
begeerte ondergrawe ‘n onskuldige gemoed. In ‘n kort tydjie vervolmaak, het
hy lange jare volgemaak, want sy siel het die Here behaag. Daarom het hy
hom uit die midde van die boosheid gehaas. Die volke het dit gesien en nie
begryp nie, en soiets nie ter harte geneem nie, dat genade en barmhartigheid
onder sy heiliges is, en besoeking onder sy uitverkorenes.

Die Lesing uit die Wysheid van Salomo (Spreuke 10:31-32 en ‘n Seleksie)

Die mond van die regverdige drup wysheid, en die lippe van mense het
ervaring van bekoorlikhede. Die mond van wyses oordink wysheid, en
geregtigheid red hulle van die dood. Wanneer ‘n regverdige sterf, gaan hoop
nie verlore nie, want ‘n regverdige seun word vir die lewe gebore, en onder sy
seëninge sal hy die vrug van geregtigheid pluk. Vir die regverdiges is daar
altyd lig, en hulle sal genade en eer by die Here vind. Die tong van wyses ken
                                        4


die goeie, en wysheid sal in hul harte rus. Die Here het toegewyde harte lief,
en almal wat onskuldig in hul weg is, is vir hom aanvaarbaar. Die wysheid van
die Here sal die gesig van die verstandige verlig. Want dit bereik hulle wat dit
begeer nog voor dit bemerk is, en word sonder moeite gesien deur hulle wat
dit liefhet. Hy wat vroeg opstaan daarvoor sal nie swoeg nie, en hy wat ‘n
deurnagwaak hou daarvoor sal gou sonder sorge wees. Want dit is op soek
na hulle wat dit waardig is nie, en verskyn met ‘n goeie gesindheid in haar
omswerwinge aan hulle. Boosheid sal nooit die wysheid oorwin nie. Daarom
het ook ek ‘n liefhebber van haar skoonheid geword en daarmee vriende
gemaak, en dit vanaf my jeug gesoek, en ek het gestreef om haar as bruid na
my te bring. Want die Meester van almal het haar liefgehad. Want sy is ‘n
ingewydene in die kennis van God, en iemand wat sy werke kies. Die vrugte
van haar inspanning is deugde; Sy leer selfbeheersing en verstandigheid,
geregtigheid en dapperheid. Niks in mense se lewens is nuttiger as dit nie. As
iemand ryke ervaring begeer, sy weet hoe om die verlede en toekomstige te
vergelyk, sy ken die wendinge van woorde en die oplossings van raaisels, sy
sien tekens en wonders vooruit, en die uitkomste van tye en seisoene, en is in
alles ‘n goeie raadgewer. Want onsterflikheid is in haar, en roem in
gemeenskap met haar woord. Daarom het ek my tot die Here gewend en
Hom gesmeek en uit my hele hart tot Hom gespreek: “O God van ons Vaders,
en Here van barmhartigheid, wat alles deur u woord geskape het, en wat deur
u wysheid die mens toeberei het om oor die skepsele wat deur U onstaan het,
te heers, en om die wêreld in heiligheid en geregtigheid te bestuur, skenk my
die wysheid wat by u troon sit, en verwerp my nie uit die geledere van u
kinders nie, want ek is u dienskneg en die seun van u diensmaagd. Stuur
haar uit u heilige woning en vanaf die troon van u heerlikheid, om by my te
wees en my te leer wat vir U welbehaaglik is. En sy sal my met kennis lei en
my deur haar heerlikheid bewaar. Want die gedagtes van sterflikes is alles
nikswerd nie en hul planne is onseker.

Litie

Toon 1

Verbly jou in die Here, o Ortodokse Kerk,
verheug jou en dans, uitverkore bruid van die hemelse Koning.
Want kyk, in ons geslag verseël die Heilige Nektarios,
die ware Hiërarg van Christus,
eens en vir altyd wat van Godsweë vir jou as dogma gegee is
en verkondig hy dit op deurdringende wyse
met die genade waardeur hy deur die enige God verheerlik is.
Daarom, daar jy hom as suil en grondvesting verkry het
en die genade van sy wonders aanskou,
roep tot jou bruidegom uit:
“Here, eer aan U.”

Toon 2

Wie sal nie van vreugde opspring nie?
                                      5


Wie sal nie in die gees dans tydens die nuwe fees van die Hiërarg Nektarios
nie?
Want elke siel verheug hom wanneer dit hom verheerlik sien,
gelyk aan die Heiliges en beroemd deur sy wonders.
Terwyl ons die luister van sy lewe en die heiligheid van prestasies prys
laat ons daarom uitroep:
“Christus is gister en vandag dieselfde, en tot in ewigheid.”

Toon 3

Laat ons die woord van Dawid aanhaal
en soos gepas tot Nektarios, die ingewydene in heilige dinge, uitroep en sê:
“Salig is jy, en dit sal met jou goed gaan, allersalige Vader.
Want terwyl jy jou selfbeheersd en onberispelik gedra het,
is jy as hemelsgesind tydens jou lewe bewys,
‘n toegewyde en onbedorwe Hiërarg,
wat die dinge wat op God betrekking het met gepaste gewydheid vier
en die Kerk van Christus met wysheid dien.
En nou dat jy soos gepas met wonders verheerlik is,
kom jy gou hulle wat in nood verkeer te hulp
en skenk jy aan almal die versoeke wat tot hul heil sal strek.

Toon 4

Deur jou in die woord van genade te onderskei,
is jy as ‘n beproefde werker van die Evangelie van vrede,
en, soos die profeet sê, as die mond van God, bewys,
o Vader Nektarios.
En na jy jou van die wêreld se verwarring afgesonder het,
is jy deur stilte met God verenig
toe jy op die eiland Aeghina verkeer het.
Daar het jy ‘n oefenskool vir siele gestig
en ‘n voorbeeld van die deugde vir die nonne geword,
asook hul vader en leermeester,
en het jy in die slaap wat by die heiliges pas ontslaap,
terwyl jy sonder ophou vir ons siele bid.

Toon 4

Hoe gewyd was jou lewe en hoe welbehaaglik vir God, o Goddraende
Nektarios!
Hoe vreemd jou wonders wat jy daagliks doen
deur die genade wat aan jou gegee is!
Wie sal hom nie oor jou verwonder nie,
jy wat waarlik bewonderenswaardig is?
Of wie sal jou nie verheerlik nie,
jy wat deur God verheerlik is?
Want jou heilige relieke is as ‘n bron van genesinge bewys,
want dit genees ernstige siektes en verdryf onrein geeste
en almal wat hul met geloof daarheen haas,
                                       6


ontvang die redding van hul siele en die genesing van hul liggame,
terwyl hulle Christus verheerlik wat jou so wonderlik verheerlik het,

Eer aan die Vader en aan die Seun en aan die Heilige Gees.

Toon 5

Kom, o gelowiges uit alle oorde,
kom, laat ons op Aeghina vergader om die buitengewone wonders te sien
wat die regterhand van God nou daar bewerk het.
Want soos hy waarlik belowe het,
verheerlik Hy die Godgesinde Nektarios met ewige genadegawes,
daar hy deur sy Evangeliese lewenswyse uitgetroon het.
Daarom het Hy sy eerwaardige beendere met ‘n welriekende geur vervul
en dit ‘n bron van genesinge gemaak
vir hulle wat dit met eerbied nader.
Terwyl ons die lewensgeur daaruit gretig aanneem,
laat ons soos Dawid uitroep:
“Groot is U, o Here, en aan u majesteit is daar geen einde nie.
Red ons siele daardeur, o Mensliewende.”

Nou en altyd en tot in ewigheid. Amen.

Theotokion - Toon 5

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Apostiga

Toon 5

Verheug jou, jy wat in die laaste tye
soos ‘n ster van hemelse lig opgegaan het,
en met die glans van jou wonders
hulle wat deur die hartstogte verduister is
geestelik na die lig gelei het.
O Nektarios, denke wat deur God bevange is,
vol van die lig van God,
wat soos geskrywe staan,
jou met begrip in die Wet van ons God verdiep het,
allerhelderste lamp wat reeds tydens jou lewe, Vader,
die lig van vroomheid tot aan die eindes van die aarde laat straal het:
Smeek Christus dat ons siele sy groot genade gegee mag word.

Vers. My mond sal wysheid spreek en die oordenking van my hart begrip.

Na jy ‘n geestelike lewe met ‘n hemelse ingesteldheid deurloop het,
                                      7


is jy as ‘n geheiligde vat van die Heilige Gees openbaar, o Hiërarg,
wat indrukwekkend in jou nederigheid was
en die helderheid van jou siel laat deurskemer het
deur die goedheid van jou manier van doen
en jou ongekunstelde optrede,
waardeur jou erfdeel onder heiliges gekom het.
Daarom, terwyl ons die mirre-ademende kis met jou relieke omring,
roep ons in ootmoed uit, Nektarios:
“Gee ons telkens verlossing na liggaam en siel.”

Vers: U priesters sal met geregtigheid beklee word, Here, en u heiliges sal
      bly wees.

Die Kerk van Christus verheug haar
waar sy jou in hemelse heerlikheid verheerlik sien, Nektarios,
en sy verheerlik Christus omdat Hy jou ‘n wonderdoener gemaak het.
Veral die eiland Aeghina verheug hom
omdat sy die kis met jou relieke bekom het,
as ‘n onuitputlike skatkis van heiliging.
Maar nog meer as hulle straal jou met-God-vervulde Klooster,
wat altyd na jou opkyk en met trane uitroep:
“Jy is my heerlikheid,
en my hulp en beskutting, Vader en beskermer.”

Eer aan die Vader en aan die Seun en aan die Heilige Gees.

Toon 8

In die hemelse Jerusalem is jou geheiligde siel,
saam met die geeste van die Heiliges, o beroemde Nektarios;
maar op die eiland Aeghina is jou oorskot wat genade laat opwel,
‘n Godgegewe rykdom en ‘n onbaatsugtige plek van genesing
vir allerande siektes en alle benoudhede.
Want wanneer die lydendes van oraloor hulle daarnatoe haas,
ontvang hulle genesinge en die bedes wat tot hul verlossing lei,
en verheerlik hulle met ‘n dankbare stem
die Here wat jou verheerlik het.
Ons vra jou, bid tot Hom vir ons siele.

Nou en altyd en tot in ewigheid. Amen.

Toon 8

Ongehude Maagd,
wat God op onsegbare wyse in u vlees ontvang het,
Moeder van God die Allerhoogste,
neem die hulpgeroep van u dienaars aan, o al-onskuldige,
wat almal die reiniging van foute skenk.
Neem nou ons bedes aan
en smeek dat ons almal verlos word.
                                       8



Apolitikion – Toon 1

Laat ons, die gelowiges, Nektarios vereer,
kind van Silivria en beskermer van Aeghina,
wat in die laaste tye verskyn het as 'n ware vriend van die deug,
as 'n Godvervulde dienaar van Christus.
Want jy laat baie soorte heling opwel vir hulle wat eerbiedig roep:
Eer aan Christus wat jou verheerlik het;
eer aan Hom wat jou ‘n bron van verwondering gemaak het:
eer aan Hom wat deur jou heling vir almal bewerk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Theotokion – Toon 1

Toe Gabriël tot u, o Maagd, die “verheug u” spreek,
het die Meester van die heelal tydens sy spreke
in u, die heilige ark,
vlees aangeneem, soos die regverdige Dawid gesê het.
U is wyer as die hemele bewys,
daar u u Skepper gedra het.
Eer aan Hom wat in u gewoon het;
eer aan Hom wat uit u voortgekom het;
eer aan Hom
wat ons deur u geboortegewing bevry het.

Die Veranderlike vir die Mettediens

Kathismata – Toon 1

Soos ‘n stralende son het jy in die laaste tye oor ons opgegaan
deur jou heilige lewe, toegewyde Nektarios,
en almal gewek tot die eer en lof van Christus, die Meester van almal,
wat jou deur die mag van wonders
as ‘n verheerlikte bewys het, Vader.

Eer aan die Vader en aan die Heilige Gees

Jou allerkosbare hoof laat daagliks deur Goddelike voorsienigheid
oorvloedige genesinge opwel,
terwyl dit op mistieke wyse deur die salfgeur van die Gees
hulle wat met eerbied en liefde jou Heilige Klooster toeloop, verheug.

Nou en altyd en tot in ewigheid. Amen.

U het na u onsegbare geboortegewing Maagd gebly,
nadat u die Meester van almal uit u reine bloed gebaar het,
Hy wat geensins verander het van wat Hy was nie.
                                        9


Daarom verheerlik ons almal u groot dade, o Maagd,
en hoop ons om deur u vurige voorbidding gered te mag word.

Tweede kathisma

Toon 3

Die Meester het die reinheid van jou lewenswandel
en die regverdigheid van jou optrede
as ‘n geestelike offer aanvaar,
en jou ‘n bron van genesinge in Aeghina gemaak
vir hulle wat hul met geloof na jou heilige relieke haas
wat ‘n hemelse geur en ‘n Goddelike welriekendheid
aan almal toebedeel.

Eer aan die Vader en aan die Seun en aan die Heilige Gees.

Toon 4

Die genade van wonders wat deur God aan jou gegee is, o wyse,
wat in jou heilige relieke werksaam is,
verbaas waarlik die verstand van die gelowiges.
Daarom stroom menigtes vromes uit elke stand saam na jou Klooster,
en die siekes ontvang genesing deur jou hulp, o Heilige,
terwyl hulle Christus wat jou geheilig het, o Toegewyde,
met blydskap besing.

Nou en altyd en tot in ewigheid. Amen.

Die onderhouer van alles en die Skepper van die wêreld
is bo begrip geheel in u heilige skoot omvat, o Onbevlekte,
sonder om afstand te doen van die Vader se woning,
en Hy het tweevoudig uit u skoot voortgekom,
tegelyk mens en volkome God,
en Hy het Adam se natuur vergoddelik,
en die hele wêreld gered.

Derde Kathisma

Toon 8

As ‘n uitlegger van Ortodokse dogmas
en leermeester van geïnspireerde leringe
is jy as ‘n met-God-vervulde Hiërarg bewys
en bring jy op geïnspireerde wyse die ingesteldheid van die vromes
tot liefde vir God en die weg van heil.
Daarom het jy Godgesind op Aeghina ‘n eerwaardige klooster opgerig
vir die redding van siele, o Goddraende Nektarios.
Die menigte nonne aldaar vereer jou, eerwaardige relieke
en vier jou, heilige gedagtenis met eerbied.
                                       10



Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Die Heilige Nektarios het u geken
as die Kruik wat die Manna ontvang het,
en as die redelike, ligtende en Godstralende lampstaander,
o Onbevlekte,
daar hy as ‘n beoefenaar van die deug
tereg na siel en denke deur u verligting geestelik verlig is.
Daarom, o albesonge Theotokos,
het hy u reggelowig eweneens as alreine Moeder van Christus verkondig.
En terwyl hy nou die ligglans van u Seun geniet, o Reine,
verheerlik hy saam met die Engele u onuitspreeklike heerlikheid.

Die eerste Antifoon van die Bedevaartsliedere oftewel Anavathmi, in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Prokimenon – Toon 4

Wonderbaar is God in sy heiliges, die God van Israel.

Wonderbaar is God in sy heiliges, die God van Israel.

Vers: Wat die heiliges in sy land betref, Hy het sy hele wil wonderbaar onder
hulle gemaak.

Wonderbaar is God in sy heiliges, die God van Israel

Wonderbaar is God in sy heiliges, die God van Israel

Diaken*       Laat ons bid tot die Heer.

Volk          Heer, ontferm U.
                                      11


Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar
Ek sê vir julle, wie nie by die deur in die skaapstal ingaan nie, maar van 'n
ander kant af inklim, hy is 'n dief en 'n rower. Maar hy wat by die deur ingaan,
is 'n herder van die skape. Vir hom maak die deurwagter oop, en die skape
luister na sy stem; en hy roep sy eie skape by hulle naam en lei hulle uit. En
wanneer hy sy eie skape uitgebring het, loop hy voor hulle uit; en die skape
volg hom, omdat hulle sy stem ken. Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie. Hierdie
gelykenis het Jesus aan hulle vertel; maar hulle het nie verstaan wat dit was
wat Hy tot hulle gespreek het nie. Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle
geluister nie. Ek is die deur; as iemand deur My ingaan, sal hy gered word, en
hy sal ingaan en uitgaan en weiding vind.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
                                      12


wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Vandag het die Goddraende Nektarios,
die nuwe sieraad van die Kerk,
wat die wedloop van deug voltooi het,
sy reis na die hemel afgelê,
en ná hy hom in die glans van die Heiliges gevestig het,
geniet hy met onbedekte gesig die boom van die lewe,
terwyl hy die verligting van die verhewe heerlikheid ontvang.
En hy smeek om bevryding van gevare vir ons,
blywende vrede asook groot barmhartigheid.

Na die Derde Ode van die Kanon (wat nog vertaal moet word), die volgende
Kathisma
                                      13



Toon 5

Na jy die wedloop van die deug afgelê het, o Heilige Nektarios,
is jy op Goddelike wyse na die lewe wat nie oud word nie oorgebring,
en is jy as deelgenoot aan die heiliges openbaar.
Bid altyd saam met hulle tot Christus, die Meester van almal,
dat vergifnis van misstappe en sieleheil geskenk mag word
aan hulle wat jou gedagtenis vier.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Laat ons, die gelowiges, die uiters kosbare kruik wat God omvat het,
die immermaagdelike jongvrou en reine Theotokos,
besing en verheerlik,
want sy het ons van die vloek wat van ouds af geld, verlos,
toe sy sonder ervaring van die huwelik die Bo-wesenlike Woord gebaar het
ter verlossing van ons siele.

Kontakion

Laat ons met vreugde van hart
die nuutskynende ster van die Ortodoksie besing,
die pasgeboude keerwal van die Kerk.
Hy is deur die werking van die Gees verheerlik
en laat die oorvloedige genadegawe van genesinge opwel
vir hulle wat uitroep: Verheug jou, Vader Nektarios.

Ikos

Jy is as ‘n hemelgesinde mens in die wêreld bewys,
o Hiërarg van Christus, Nektarios.
Want jy het ‘n heilige lewe deurloop,
en met loutere heiligheid en Godvervuld in alles opgetree.
Daarom hoor jy van ons:

Verheug jou, jy deur wie die gelowiges verhef word.
Verheug jou, jy deur wie die vyande verbaas word.
Verheug jou, die gelyke van die Heilige Vaders.
Verheug jou, die heilige leermeester van die Reggelowiges.
Verheug jou, allerheilige woning van die Goddelike energie.
Verheug jou, omdat jy pas aan die Heiliges gelyk geword het.
Verheug jou, omdat jy jou op verstandige wyse van stoflike dinge geskei het.
Verheug jou, stralende segeteken van die Geloof.
Verheug jou, eerwaardige werktuig van die genade.
Verheug jou, jy deur wie die kerk van vreugde dans.
Verheug jou, jy deur wie die eiland Aeghina hom verheug.
Verheug jou, Vader Nektarios.
                                      14


Sinaksarion

Op die 9de van vandeesmaand, die gedagtenis aan ons Vader onder die
heiliges Nektarios, Metropoliet van Pentapolis in Egipte, die wonderdoener en
stigter van die Heilige Klooster van die Heilige Drie-eenheid op Aeghina, wat
in die jaar 1920 heilig ontslaap het.

Op dieselfde dag die gedagtenis aan ons toegewyde Moeder Matrona.

Op dieselfde dag die gedagtenis aan ons toegwyde Moeder Theoktista van
Lesbos.

Op dieselfde dag die gedagtenis aan ons toegewyde Moeders Eustolia en
Sopatra.

Op dieselfde dag die gedagtenis aan die heilige Martelaar Antonius.

Op dieselfde dag is die heilige Martelare Christoforus en Maura deur die
swaard vervolmaak.

Op dieselfde dag die gedagtenis aan die heilige Martelare Narses en Artemon.

Op dieselfde dag is ons toegwyde Vader Johannes wat vanweë die kleinheid
van sy liggamsgroote die Korte genoem is, in vrede vervolmaak.

Op dieselfde dag is ons toegwyde Vader Elladios in vrede vervolmaak.

Op dieselfde dag is ons toegewyde Vader Simeon die Vertaler in vrede
vervolmaak.

Op dieselfde dag is ons toegewyde Goddraende Vaders Efthimios en Neofitos,
stigters van die heilige eerwaardige Klooster Dochiarioe op Athos in vrede
vervolmaak..

Deur hul gebede, o Christus ons God, ontferm U oor ons en red ons. Amen.

Eksapostilarion – Toon 3

O Kerk, verheug jou, sing nuwe gesange
en loof jou seun en heilige bruidsbegeleier, Nektarios
wat pas as geheiligde opbenbaar is.

Theotokion – Toon 3

O Maagd deur God begegenadigd,
bid altyd tot u Seun en Meester
en God wat ryk aan barmhartigheid is
dat Hy die vromes uit alle nood verlos, o Theotokos.
Lofgesange
                                      15


Toon 1

Laat ons nou dat ons byeengekom het
met liedere die helige gedagtenis van Nektarios die Heilige vier,
waar hy pas op grond van die glans van sy lewe
deur Christus verheerlik is
met wonderbaarlike genadegawes van genesing
vir die versorging van die vromes.

Die kis met jou relieke, Vader Nektarios,
word as ’n tweede Bad van Siloam gesien.
Want dit beeindig vermoeiende siektes,
en dit deel gesondheid en verlossing toe aan hulle wat dit nader,
deur die werking van die Gees.

Vers. My mond sal wysheid spreek en die oordenking van my hart begrip.

Wie kan u magtige dade na waarde besing, o Lewegewende Heiland?
Want onlangs het U u eerwaardige Kerk
‘n suil en onvernietigbare grondslag gegee,
die oor-God-sprekende Nektarios,
wat U waarlik toegewyd gedien het.

Vers. U priesters, Here sal met geregtigheid beklee word en u heiliges sal bly
      wees.

Die welriekende geur van jou relieke,
o driemaal-salige Nektarios,
oortref die geur van ‘n volle veld
volgens die heilige stem Skrif
en dit verbly die sintuie van die vromes.
Daarom noem Aeghina jou salig
wanneer dit die Goddelike genade in jou sien.

Eer aan die Vader en aan die Seun en aan die Heilige Gees.

Toon 5

Toegewyde Vader, jy het die oordenking van God se Wet jou lewe gemaak,
en aan die lewe van die Heiliges van ouds gestalte gee.
Want jy het die oormoed van die vlees aan die gees onderwerp,
goedheid beoefen en en jou met vroomheid beklee,
soos ‘n Hiërarg vol van die wysheid van God
en ‘n beoefenaar van die ware deug.
Daarom is jy luisterryk deur God verheerlik,
en is jou kis deur die oorskaduing van die Trooster
as ‘n bron van genesinge bewys.
Maar, o salige Nektarios,
sprinkel die nektar van jou genade in ons siele,
en bid tot die Heer dat sy groot genade aan ons gegee mag word.
                                      16



Nou en altyd en tot in ewigheid. Amen.

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Die Veranderlike vir die Goddelike Liturgie

Die Typika word gesing.

Die Apostellesing

Prokimenon – Toon 7 (Ps. 115)
.
Kosbaar in die oë van die Here is die dood van sy heiliges.
Vers: Wat sal ons die Here vergeld vir alles waarmee Hy ons beloon het?

Die Lesing uit die T Brief van Paulus aan die Efesiërs (5:8-19).

Broeders, wandel soos kinders van die lig…

Halleluja - Toon 1 (Ps. 131)

U priesters, Here, sal met geregtigheid beklee word en u heiliges sal bly wees.
Vers: Want die Here het Sion uitgekies, Hy het dit as ‘n woonplek vir Hom
gekies

Die Lesing uit die Evangelie volgens Matthéüs (4:25-5:12)

In daardie tyd het groot menigtes Jesus gevolg…

Kommunielied

Die regverdige sal in ewige gedagtenis wees. Hy sal nie slegte tyding vrees
nie. Halleluja.
                                       1


Menaion 9 November: Die H. Nektarios van Pentapolis, die
wonderdoener

Die Veranderlike vir die Vesperdiens

Na die Aanvangspsalm, sê ons die eerste Stasis uit die Psalmboek “Geseënd
is die man…”.

Stigera by “Heer, ek het U aangeroep” – Toon 1

O sonderlinge wonder!
In die laaste tye het die wyse Nektarios
soos ‘n heerlike lamp in die wêreld gestraal
en die gelowiges met die uiters helder lig van die Evangelie verlig
deur Godwaardige woorde en ‘n onberispelike, voortreflike lewenswandel.
Daarom is hy deur die gawe van die Trooster verheerlik
en skenk hy sonder ophou genesinge aan dié wat hom daarom vra.

Groot is u voorsienigheid, o Christus!
Want soos U belowe het,
het U die wyse Nektarios
as u opregte vriend verheerlik met die gawe van wonders
na hy U met die glans van sy lewe verheelik het,
en het U aan almal duidelik die krag van liefde vir U getoon, o Heiland.
Gee U wat alle goedheid te bowe gaan,
ons daarom deur sy gebede
vergifnis van ons misstappe en volmaakte vrede.

Vandag verheug die versamelde gelowiges hulle op luisterryke wyse
en besing hulle jou tydens jou nuutingestelde gedagtenis, o heilige Nektarios,
en die Kerk van Christus
dans op mistieke wyse oor jou heerlikheid
daar sy in jou ‘n onverbreekbare grondslag gevind het in hierdie laaste dae.
Veral die eiland Aeghina verheug hom,
want sy het immers ‘n oorvloed van rykdom,
jou mirre-ademende relieke.

Toon 2

Met watter kranse van lof moet ons die hoof van die Hiërarg tooi?
Hy wat juis nou voortgestraal het
en die Kerk met die glinstering van vroomheid versier het,
die nuwe tooisel van die reggelowiges
wat in ywer gelyk aan die Hoëpriesters van ouds is.
Want na hy hul lewenswandel met oorleg nagevolg het,
is hy deur Christus verheerlik
Wat aan almal deur hom sy groot barmhartigheid skenk.

Met watter melodieuse liedere moet ons die Hiërarg prys?
Die heilige dienaar van God,
                                       2


en skatkis van die deugde,
die siter van die teologie,
die hemelse nektar van vroomheid
wat pas in die Kerk opgewel het
met ‘n Goddelike woord van genade uit wyse lippe,
en wat die gawe van wonderwerke van God ontvang het,
Nektarios die God-geïnspireerde.

Met watter geestelike woorde moet ons jou salig noem, o Hiërarg?
Wat te midde van die wêreld ‘n waarlik Goddelike lewe gelei het,
met heilige en onberispelike dade,
en later op die eiland Aeghina ‘n heilige Klooster vir God gevestig het,
as ‘n ander hawe vir siele, vry van golwe.
Saam met die Godgesinde Dionysios, die leraar daarvan,
behoed dit altyd, o Heilige Nektarios.

Eer aan die Vader en aan die Seun en aan die Heilige Gees.

Toon 6

Vandag het die nuwe fees van die Hiërarg Nektarios
soos ‘n pasverskene ster glansryk voortgestraal
en die Kerk verlig.
Kom daarom, o menigte reggelowiges,
laat ons met ‘n stem van vreugde tot hom uitroep:
Verheug jou, jy wat aan die lewe van die Heiliges van ouds
in hierdie bose dae waarin die liefde van baie gewyk het, gestalte gegee het
soos die Verlosser gesê het.
Verheug jou, jy wat deug by die onderrig gevoeg
en deur die woord van jou wysheid die siele van die gelowiges gereinig het.
Verheug jou, tooisel van Hoëpriesters,
beskermer van Aeghina en allervurige helper van die plaaslike klooster.
Daarom, o alsalige Nektarios,
waar jy by die troon van Goddelike majesteit staan,
bid sonder ophou vir hulle wat met geloof
jou, immereerwaardige gedagtenis vier.

Nou en altyd en tot in ewigheid. Amen. – Toon 6

Wie sou u nie salig noem nie, alheilige Maagd,
wie sou nie u geboortegewing sonder barensweë besing nie,
want die eniggebore Seun
wat buite alle tyd uit die Vader gestraal het,
het uit u, die reine, voortgekom
nadat Hy op onuitspreeklike wyse vlees geword het.
Van nature is Hy God,
en van nature het Hy terwille van ons mens geword,
nie verdeel in twee Persone nie,
maar sonder verwarring geken in twee nature.
                                        3


Smeek Hom, verhewe Alsalige,
dat Hy Hom oor ons siele sal ontferm.
Hierna volg die Intog en O Blye Lig, die prokimenon van die dag en die
volgende Skriflesings.

Die Lesing uit die Boek Spreuke

Die gedagtenis van die regverdige word met lofliedere gevier en die seën van
die Here is op sy hoof. Salig is die man wat wysheid vind, en die sterfling wat
verstandigheid ken. Want dit is beter om daarvoor handel te dryf as vir skatte
van goud en silwer. Dit is meer werd as kosbare gesteentes. Alles wat
kosbaar is, is dit nie werd nie. Want uit sy mond kom geregtigheid, en dra wet
en barmhartigheid op die tong. Luister dus na my, o kinders. Want ek sal
eerwaardige dinge spreek, en salig is die mens wat my weë bewaar. Want my
uitgange is uitgange van lewe, en welgevalle word deur die Here berei.
Daarom smeek ek julle, en spreek ek tot die mensekinders, want ek, wysheid,
het raad berei, en kennis en begrip uitgenooi. Raad en standvastigheid is
myne, verstandigheid is myne en sterkte is myne. Ek is lief vir hulle wat my
bemin, en hulle wat my soek, sal genade vind. Herken dus sluheid, o
onbedorwenes, neem dit ter harte, o onervarenes. Luister weer na my: want
ek sal eerwaardige dinge spreek, en waarhede deur my lippe openbaar. Want
my mond sal waarheid oordink, en leuenagtige lippe is ‘n gruwel in my oë. Al
die woorde van my mond gaan gepaard met geregtigheid, daar is niks
verdraaid of slinks daarin nie. Alles is reguit vir hulle wat verstaan en reg vir
hulle wat kennis vind. Want ek leer julle wat waar is, sodat jul hoop in die
Here mag wees en julle met gees vervul mag wees.

Die Lesing uit die Wysheid van Salomo (4:7-15)

Die regverdige sal, selfs as hy vroeg te sterwe kom, in rus verkeer. Want ‘n
eervolle ouderdom is nie die langdurende nie, en word nie deur die aantal jare
gemeet nie. Insig is grysheid vir die mensdom, en ‘n vlekkelose lewe is ‘n hoë
ouderdom. Toe hy God welbehaaglik geword het, is hy liefgehad, en terwyl hy
tussen sondaars gewoon het, is hy weggeneem. Hy is weggeraap, sodat
boosheid nie sy begrip verander en lis sy siel bedrieg nie. Want die
betowering van slegtheid verduister die goeie, en die onsekerheid van
begeerte ondergrawe ‘n onskuldige gemoed. In ‘n kort tydjie vervolmaak, het
hy lange jare volgemaak, want sy siel het die Here behaag. Daarom het hy
hom uit die midde van die boosheid gehaas. Die volke het dit gesien en nie
begryp nie, en soiets nie ter harte geneem nie, dat genade en barmhartigheid
onder sy heiliges is, en besoeking onder sy uitverkorenes.

Die Lesing uit die Wysheid van Salomo (Spreuke 10:31-32 en ‘n Seleksie)

Die mond van die regverdige drup wysheid, en die lippe van mense het
ervaring van bekoorlikhede. Die mond van wyses oordink wysheid, en
geregtigheid red hulle van die dood. Wanneer ‘n regverdige sterf, gaan hoop
nie verlore nie, want ‘n regverdige seun word vir die lewe gebore, en onder sy
seëninge sal hy die vrug van geregtigheid pluk. Vir die regverdiges is daar
altyd lig, en hulle sal genade en eer by die Here vind. Die tong van wyses ken
                                        4


die goeie, en wysheid sal in hul harte rus. Die Here het toegewyde harte lief,
en almal wat onskuldig in hul weg is, is vir hom aanvaarbaar. Die wysheid van
die Here sal die gesig van die verstandige verlig. Want dit bereik hulle wat dit
begeer nog voor dit bemerk is, en word sonder moeite gesien deur hulle wat
dit liefhet. Hy wat vroeg opstaan daarvoor sal nie swoeg nie, en hy wat ‘n
deurnagwaak hou daarvoor sal gou sonder sorge wees. Want dit is op soek
na hulle wat dit waardig is nie, en verskyn met ‘n goeie gesindheid in haar
omswerwinge aan hulle. Boosheid sal nooit die wysheid oorwin nie. Daarom
het ook ek ‘n liefhebber van haar skoonheid geword en daarmee vriende
gemaak, en dit vanaf my jeug gesoek, en ek het gestreef om haar as bruid na
my te bring. Want die Meester van almal het haar liefgehad. Want sy is ‘n
ingewydene in die kennis van God, en iemand wat sy werke kies. Die vrugte
van haar inspanning is deugde; Sy leer selfbeheersing en verstandigheid,
geregtigheid en dapperheid. Niks in mense se lewens is nuttiger as dit nie. As
iemand ryke ervaring begeer, sy weet hoe om die verlede en toekomstige te
vergelyk, sy ken die wendinge van woorde en die oplossings van raaisels, sy
sien tekens en wonders vooruit, en die uitkomste van tye en seisoene, en is in
alles ‘n goeie raadgewer. Want onsterflikheid is in haar, en roem in
gemeenskap met haar woord. Daarom het ek my tot die Here gewend en
Hom gesmeek en uit my hele hart tot Hom gespreek: “O God van ons Vaders,
en Here van barmhartigheid, wat alles deur u woord geskape het, en wat deur
u wysheid die mens toeberei het om oor die skepsele wat deur U onstaan het,
te heers, en om die wêreld in heiligheid en geregtigheid te bestuur, skenk my
die wysheid wat by u troon sit, en verwerp my nie uit die geledere van u
kinders nie, want ek is u dienskneg en die seun van u diensmaagd. Stuur
haar uit u heilige woning en vanaf die troon van u heerlikheid, om by my te
wees en my te leer wat vir U welbehaaglik is. En sy sal my met kennis lei en
my deur haar heerlikheid bewaar. Want die gedagtes van sterflikes is alles
nikswerd nie en hul planne is onseker.

Litie

Toon 1

Verbly jou in die Here, o Ortodokse Kerk,
verheug jou en dans, uitverkore bruid van die hemelse Koning.
Want kyk, in ons geslag verseël die Heilige Nektarios,
die ware Hiërarg van Christus,
eens en vir altyd wat van Godsweë vir jou as dogma gegee is
en verkondig hy dit op deurdringende wyse
met die genade waardeur hy deur die enige God verheerlik is.
Daarom, daar jy hom as suil en grondvesting verkry het
en die genade van sy wonders aanskou,
roep tot jou bruidegom uit:
“Here, eer aan U.”

Toon 2

Wie sal nie van vreugde opspring nie?
                                      5


Wie sal nie in die gees dans tydens die nuwe fees van die Hiërarg Nektarios
nie?
Want elke siel verheug hom wanneer dit hom verheerlik sien,
gelyk aan die Heiliges en beroemd deur sy wonders.
Terwyl ons die luister van sy lewe en die heiligheid van prestasies prys
laat ons daarom uitroep:
“Christus is gister en vandag dieselfde, en tot in ewigheid.”

Toon 3

Laat ons die woord van Dawid aanhaal
en soos gepas tot Nektarios, die ingewydene in heilige dinge, uitroep en sê:
“Salig is jy, en dit sal met jou goed gaan, allersalige Vader.
Want terwyl jy jou selfbeheersd en onberispelik gedra het,
is jy as hemelsgesind tydens jou lewe bewys,
‘n toegewyde en onbedorwe Hiërarg,
wat die dinge wat op God betrekking het met gepaste gewydheid vier
en die Kerk van Christus met wysheid dien.
En nou dat jy soos gepas met wonders verheerlik is,
kom jy gou hulle wat in nood verkeer te hulp
en skenk jy aan almal die versoeke wat tot hul heil sal strek.

Toon 4

Deur jou in die woord van genade te onderskei,
is jy as ‘n beproefde werker van die Evangelie van vrede,
en, soos die profeet sê, as die mond van God, bewys,
o Vader Nektarios.
En na jy jou van die wêreld se verwarring afgesonder het,
is jy deur stilte met God verenig
toe jy op die eiland Aeghina verkeer het.
Daar het jy ‘n oefenskool vir siele gestig
en ‘n voorbeeld van die deugde vir die nonne geword,
asook hul vader en leermeester,
en het jy in die slaap wat by die heiliges pas ontslaap,
terwyl jy sonder ophou vir ons siele bid.

Toon 4

Hoe gewyd was jou lewe en hoe welbehaaglik vir God, o Goddraende
Nektarios!
Hoe vreemd jou wonders wat jy daagliks doen
deur die genade wat aan jou gegee is!
Wie sal hom nie oor jou verwonder nie,
jy wat waarlik bewonderenswaardig is?
Of wie sal jou nie verheerlik nie,
jy wat deur God verheerlik is?
Want jou heilige relieke is as ‘n bron van genesinge bewys,
want dit genees ernstige siektes en verdryf onrein geeste
en almal wat hul met geloof daarheen haas,
                                       6


ontvang die redding van hul siele en die genesing van hul liggame,
terwyl hulle Christus verheerlik wat jou so wonderlik verheerlik het,

Eer aan die Vader en aan die Seun en aan die Heilige Gees.

Toon 5

Kom, o gelowiges uit alle oorde,
kom, laat ons op Aeghina vergader om die buitengewone wonders te sien
wat die regterhand van God nou daar bewerk het.
Want soos hy waarlik belowe het,
verheerlik Hy die Godgesinde Nektarios met ewige genadegawes,
daar hy deur sy Evangeliese lewenswyse uitgetroon het.
Daarom het Hy sy eerwaardige beendere met ‘n welriekende geur vervul
en dit ‘n bron van genesinge gemaak
vir hulle wat dit met eerbied nader.
Terwyl ons die lewensgeur daaruit gretig aanneem,
laat ons soos Dawid uitroep:
“Groot is U, o Here, en aan u majesteit is daar geen einde nie.
Red ons siele daardeur, o Mensliewende.”

Nou en altyd en tot in ewigheid. Amen.

Theotokion - Toon 5

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Apostiga

Toon 5

Verheug jou, jy wat in die laaste tye
soos ‘n ster van hemelse lig opgegaan het,
en met die glans van jou wonders
hulle wat deur die hartstogte verduister is
geestelik na die lig gelei het.
O Nektarios, denke wat deur God bevange is,
vol van die lig van God,
wat soos geskrywe staan,
jou met begrip in die Wet van ons God verdiep het,
allerhelderste lamp wat reeds tydens jou lewe, Vader,
die lig van vroomheid tot aan die eindes van die aarde laat straal het:
Smeek Christus dat ons siele sy groot genade gegee mag word.

Vers. My mond sal wysheid spreek en die oordenking van my hart begrip.

Na jy ‘n geestelike lewe met ‘n hemelse ingesteldheid deurloop het,
                                      7


is jy as ‘n geheiligde vat van die Heilige Gees openbaar, o Hiërarg,
wat indrukwekkend in jou nederigheid was
en die helderheid van jou siel laat deurskemer het
deur die goedheid van jou manier van doen
en jou ongekunstelde optrede,
waardeur jou erfdeel onder heiliges gekom het.
Daarom, terwyl ons die mirre-ademende kis met jou relieke omring,
roep ons in ootmoed uit, Nektarios:
“Gee ons telkens verlossing na liggaam en siel.”

Vers: U priesters sal met geregtigheid beklee word, Here, en u heiliges sal
      bly wees.

Die Kerk van Christus verheug haar
waar sy jou in hemelse heerlikheid verheerlik sien, Nektarios,
en sy verheerlik Christus omdat Hy jou ‘n wonderdoener gemaak het.
Veral die eiland Aeghina verheug hom
omdat sy die kis met jou relieke bekom het,
as ‘n onuitputlike skatkis van heiliging.
Maar nog meer as hulle straal jou met-God-vervulde Klooster,
wat altyd na jou opkyk en met trane uitroep:
“Jy is my heerlikheid,
en my hulp en beskutting, Vader en beskermer.”

Eer aan die Vader en aan die Seun en aan die Heilige Gees.

Toon 8

In die hemelse Jerusalem is jou geheiligde siel,
saam met die geeste van die Heiliges, o beroemde Nektarios;
maar op die eiland Aeghina is jou oorskot wat genade laat opwel,
‘n Godgegewe rykdom en ‘n onbaatsugtige plek van genesing
vir allerande siektes en alle benoudhede.
Want wanneer die lydendes van oraloor hulle daarnatoe haas,
ontvang hulle genesinge en die bedes wat tot hul verlossing lei,
en verheerlik hulle met ‘n dankbare stem
die Here wat jou verheerlik het.
Ons vra jou, bid tot Hom vir ons siele.

Nou en altyd en tot in ewigheid. Amen.

Toon 8

Ongehude Maagd,
wat God op onsegbare wyse in u vlees ontvang het,
Moeder van God die Allerhoogste,
neem die hulpgeroep van u dienaars aan, o al-onskuldige,
wat almal die reiniging van foute skenk.
Neem nou ons bedes aan
en smeek dat ons almal verlos word.
                                       8



Apolitikion – Toon 1

Laat ons, die gelowiges, Nektarios vereer,
kind van Silivria en beskermer van Aeghina,
wat in die laaste tye verskyn het as 'n ware vriend van die deug,
as 'n Godvervulde dienaar van Christus.
Want jy laat baie soorte heling opwel vir hulle wat eerbiedig roep:
Eer aan Christus wat jou verheerlik het;
eer aan Hom wat jou ‘n bron van verwondering gemaak het:
eer aan Hom wat deur jou heling vir almal bewerk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Theotokion – Toon 1

Toe Gabriël tot u, o Maagd, die “verheug u” spreek,
het die Meester van die heelal tydens sy spreke
in u, die heilige ark,
vlees aangeneem, soos die regverdige Dawid gesê het.
U is wyer as die hemele bewys,
daar u u Skepper gedra het.
Eer aan Hom wat in u gewoon het;
eer aan Hom wat uit u voortgekom het;
eer aan Hom
wat ons deur u geboortegewing bevry het.

Die Veranderlike vir die Mettediens

Kathismata – Toon 1

Soos ‘n stralende son het jy in die laaste tye oor ons opgegaan
deur jou heilige lewe, toegewyde Nektarios,
en almal gewek tot die eer en lof van Christus, die Meester van almal,
wat jou deur die mag van wonders
as ‘n verheerlikte bewys het, Vader.

Eer aan die Vader en aan die Heilige Gees

Jou allerkosbare hoof laat daagliks deur Goddelike voorsienigheid
oorvloedige genesinge opwel,
terwyl dit op mistieke wyse deur die salfgeur van die Gees
hulle wat met eerbied en liefde jou Heilige Klooster toeloop, verheug.

Nou en altyd en tot in ewigheid. Amen.

U het na u onsegbare geboortegewing Maagd gebly,
nadat u die Meester van almal uit u reine bloed gebaar het,
Hy wat geensins verander het van wat Hy was nie.
                                        9


Daarom verheerlik ons almal u groot dade, o Maagd,
en hoop ons om deur u vurige voorbidding gered te mag word.

Tweede kathisma

Toon 3

Die Meester het die reinheid van jou lewenswandel
en die regverdigheid van jou optrede
as ‘n geestelike offer aanvaar,
en jou ‘n bron van genesinge in Aeghina gemaak
vir hulle wat hul met geloof na jou heilige relieke haas
wat ‘n hemelse geur en ‘n Goddelike welriekendheid
aan almal toebedeel.

Eer aan die Vader en aan die Seun en aan die Heilige Gees.

Toon 4

Die genade van wonders wat deur God aan jou gegee is, o wyse,
wat in jou heilige relieke werksaam is,
verbaas waarlik die verstand van die gelowiges.
Daarom stroom menigtes vromes uit elke stand saam na jou Klooster,
en die siekes ontvang genesing deur jou hulp, o Heilige,
terwyl hulle Christus wat jou geheilig het, o Toegewyde,
met blydskap besing.

Nou en altyd en tot in ewigheid. Amen.

Die onderhouer van alles en die Skepper van die wêreld
is bo begrip geheel in u heilige skoot omvat, o Onbevlekte,
sonder om afstand te doen van die Vader se woning,
en Hy het tweevoudig uit u skoot voortgekom,
tegelyk mens en volkome God,
en Hy het Adam se natuur vergoddelik,
en die hele wêreld gered.

Derde Kathisma

Toon 8

As ‘n uitlegger van Ortodokse dogmas
en leermeester van geïnspireerde leringe
is jy as ‘n met-God-vervulde Hiërarg bewys
en bring jy op geïnspireerde wyse die ingesteldheid van die vromes
tot liefde vir God en die weg van heil.
Daarom het jy Godgesind op Aeghina ‘n eerwaardige klooster opgerig
vir die redding van siele, o Goddraende Nektarios.
Die menigte nonne aldaar vereer jou, eerwaardige relieke
en vier jou, heilige gedagtenis met eerbied.
                                       10



Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Die Heilige Nektarios het u geken
as die Kruik wat die Manna ontvang het,
en as die redelike, ligtende en Godstralende lampstaander,
o Onbevlekte,
daar hy as ‘n beoefenaar van die deug
tereg na siel en denke deur u verligting geestelik verlig is.
Daarom, o albesonge Theotokos,
het hy u reggelowig eweneens as alreine Moeder van Christus verkondig.
En terwyl hy nou die ligglans van u Seun geniet, o Reine,
verheerlik hy saam met die Engele u onuitspreeklike heerlikheid.

Die eerste Antifoon van die Bedevaartsliedere oftewel Anavathmi, in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Prokimenon – Toon 4

Wonderbaar is God in sy heiliges, die God van Israel.

Wonderbaar is God in sy heiliges, die God van Israel.

Vers: Wat die heiliges in sy land betref, Hy het sy hele wil wonderbaar onder
hulle gemaak.

Wonderbaar is God in sy heiliges, die God van Israel

Wonderbaar is God in sy heiliges, die God van Israel

Diaken*       Laat ons bid tot die Heer.

Volk          Heer, ontferm U.
                                      11


Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar
Ek sê vir julle, wie nie by die deur in die skaapstal ingaan nie, maar van 'n
ander kant af inklim, hy is 'n dief en 'n rower. Maar hy wat by die deur ingaan,
is 'n herder van die skape. Vir hom maak die deurwagter oop, en die skape
luister na sy stem; en hy roep sy eie skape by hulle naam en lei hulle uit. En
wanneer hy sy eie skape uitgebring het, loop hy voor hulle uit; en die skape
volg hom, omdat hulle sy stem ken. Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie. Hierdie
gelykenis het Jesus aan hulle vertel; maar hulle het nie verstaan wat dit was
wat Hy tot hulle gespreek het nie. Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle
geluister nie. Ek is die deur; as iemand deur My ingaan, sal hy gered word, en
hy sal ingaan en uitgaan en weiding vind.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
                                      12


wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Vandag het die Goddraende Nektarios,
die nuwe sieraad van die Kerk,
wat die wedloop van deug voltooi het,
sy reis na die hemel afgelê,
en ná hy hom in die glans van die Heiliges gevestig het,
geniet hy met onbedekte gesig die boom van die lewe,
terwyl hy die verligting van die verhewe heerlikheid ontvang.
En hy smeek om bevryding van gevare vir ons,
blywende vrede asook groot barmhartigheid.

Na die Derde Ode van die Kanon (wat nog vertaal moet word), die volgende
Kathisma
                                      13



Toon 5

Na jy die wedloop van die deug afgelê het, o Heilige Nektarios,
is jy op Goddelike wyse na die lewe wat nie oud word nie oorgebring,
en is jy as deelgenoot aan die heiliges openbaar.
Bid altyd saam met hulle tot Christus, die Meester van almal,
dat vergifnis van misstappe en sieleheil geskenk mag word
aan hulle wat jou gedagtenis vier.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Laat ons, die gelowiges, die uiters kosbare kruik wat God omvat het,
die immermaagdelike jongvrou en reine Theotokos,
besing en verheerlik,
want sy het ons van die vloek wat van ouds af geld, verlos,
toe sy sonder ervaring van die huwelik die Bo-wesenlike Woord gebaar het
ter verlossing van ons siele.

Kontakion

Laat ons met vreugde van hart
die nuutskynende ster van die Ortodoksie besing,
die pasgeboude keerwal van die Kerk.
Hy is deur die werking van die Gees verheerlik
en laat die oorvloedige genadegawe van genesinge opwel
vir hulle wat uitroep: Verheug jou, Vader Nektarios.

Ikos

Jy is as ‘n hemelgesinde mens in die wêreld bewys,
o Hiërarg van Christus, Nektarios.
Want jy het ‘n heilige lewe deurloop,
en met loutere heiligheid en Godvervuld in alles opgetree.
Daarom hoor jy van ons:

Verheug jou, jy deur wie die gelowiges verhef word.
Verheug jou, jy deur wie die vyande verbaas word.
Verheug jou, die gelyke van die Heilige Vaders.
Verheug jou, die heilige leermeester van die Reggelowiges.
Verheug jou, allerheilige woning van die Goddelike energie.
Verheug jou, omdat jy pas aan die Heiliges gelyk geword het.
Verheug jou, omdat jy jou op verstandige wyse van stoflike dinge geskei het.
Verheug jou, stralende segeteken van die Geloof.
Verheug jou, eerwaardige werktuig van die genade.
Verheug jou, jy deur wie die kerk van vreugde dans.
Verheug jou, jy deur wie die eiland Aeghina hom verheug.
Verheug jou, Vader Nektarios.
                                      14


Sinaksarion

Op die 9de van vandeesmaand, die gedagtenis aan ons Vader onder die
heiliges Nektarios, Metropoliet van Pentapolis in Egipte, die wonderdoener en
stigter van die Heilige Klooster van die Heilige Drie-eenheid op Aeghina, wat
in die jaar 1920 heilig ontslaap het.

Op dieselfde dag die gedagtenis aan ons toegewyde Moeder Matrona.

Op dieselfde dag die gedagtenis aan ons toegwyde Moeder Theoktista van
Lesbos.

Op dieselfde dag die gedagtenis aan ons toegewyde Moeders Eustolia en
Sopatra.

Op dieselfde dag die gedagtenis aan die heilige Martelaar Antonius.

Op dieselfde dag is die heilige Martelare Christoforus en Maura deur die
swaard vervolmaak.

Op dieselfde dag die gedagtenis aan die heilige Martelare Narses en Artemon.

Op dieselfde dag is ons toegwyde Vader Johannes wat vanweë die kleinheid
van sy liggamsgroote die Korte genoem is, in vrede vervolmaak.

Op dieselfde dag is ons toegwyde Vader Elladios in vrede vervolmaak.

Op dieselfde dag is ons toegewyde Vader Simeon die Vertaler in vrede
vervolmaak.

Op dieselfde dag is ons toegewyde Goddraende Vaders Efthimios en Neofitos,
stigters van die heilige eerwaardige Klooster Dochiarioe op Athos in vrede
vervolmaak..

Deur hul gebede, o Christus ons God, ontferm U oor ons en red ons. Amen.

Eksapostilarion – Toon 3

O Kerk, verheug jou, sing nuwe gesange
en loof jou seun en heilige bruidsbegeleier, Nektarios
wat pas as geheiligde opbenbaar is.

Theotokion – Toon 3

O Maagd deur God begegenadigd,
bid altyd tot u Seun en Meester
en God wat ryk aan barmhartigheid is
dat Hy die vromes uit alle nood verlos, o Theotokos.
Lofgesange
                                      15


Toon 1

Laat ons nou dat ons byeengekom het
met liedere die helige gedagtenis van Nektarios die Heilige vier,
waar hy pas op grond van die glans van sy lewe
deur Christus verheerlik is
met wonderbaarlike genadegawes van genesing
vir die versorging van die vromes.

Die kis met jou relieke, Vader Nektarios,
word as ’n tweede Bad van Siloam gesien.
Want dit beeindig vermoeiende siektes,
en dit deel gesondheid en verlossing toe aan hulle wat dit nader,
deur die werking van die Gees.

Vers. My mond sal wysheid spreek en die oordenking van my hart begrip.

Wie kan u magtige dade na waarde besing, o Lewegewende Heiland?
Want onlangs het U u eerwaardige Kerk
‘n suil en onvernietigbare grondslag gegee,
die oor-God-sprekende Nektarios,
wat U waarlik toegewyd gedien het.

Vers. U priesters, Here sal met geregtigheid beklee word en u heiliges sal bly
      wees.

Die welriekende geur van jou relieke,
o driemaal-salige Nektarios,
oortref die geur van ‘n volle veld
volgens die heilige stem Skrif
en dit verbly die sintuie van die vromes.
Daarom noem Aeghina jou salig
wanneer dit die Goddelike genade in jou sien.

Eer aan die Vader en aan die Seun en aan die Heilige Gees.

Toon 5

Toegewyde Vader, jy het die oordenking van God se Wet jou lewe gemaak,
en aan die lewe van die Heiliges van ouds gestalte gee.
Want jy het die oormoed van die vlees aan die gees onderwerp,
goedheid beoefen en en jou met vroomheid beklee,
soos ‘n Hiërarg vol van die wysheid van God
en ‘n beoefenaar van die ware deug.
Daarom is jy luisterryk deur God verheerlik,
en is jou kis deur die oorskaduing van die Trooster
as ‘n bron van genesinge bewys.
Maar, o salige Nektarios,
sprinkel die nektar van jou genade in ons siele,
en bid tot die Heer dat sy groot genade aan ons gegee mag word.
                                      16



Nou en altyd en tot in ewigheid. Amen.

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Die Veranderlike vir die Goddelike Liturgie

Die Typika word gesing.

Die Apostellesing

Prokimenon – Toon 7 (Ps. 115)
.
Kosbaar in die oë van die Here is die dood van sy heiliges.
Vers: Wat sal ons die Here vergeld vir alles waarmee Hy ons beloon het?

Die Lesing uit die T Brief van Paulus aan die Efesiërs (5:8-19).

Broeders, wandel soos kinders van die lig…

Halleluja - Toon 1 (Ps. 131)

U priesters, Here, sal met geregtigheid beklee word en u heiliges sal bly wees.
Vers: Want die Here het Sion uitgekies, Hy het dit as ‘n woonplek vir Hom
gekies

Die Lesing uit die Evangelie volgens Matthéüs (4:25-5:12)

In daardie tyd het groot menigtes Jesus gevolg…

Kommunielied

Die regverdige sal in ewige gedagtenis wees. Hy sal nie slegte tyding vrees
nie. Halleluja.
                                       1


Menaion 9 November: Die H. Nektarios van Pentapolis, die
wonderdoener

Die Veranderlike vir die Vesperdiens

Na die Aanvangspsalm, sê ons die eerste Stasis uit die Psalmboek “Geseënd
is die man…”.

Stigera by “Heer, ek het U aangeroep” – Toon 1

O sonderlinge wonder!
In die laaste tye het die wyse Nektarios
soos ‘n heerlike lamp in die wêreld gestraal
en die gelowiges met die uiters helder lig van die Evangelie verlig
deur Godwaardige woorde en ‘n onberispelike, voortreflike lewenswandel.
Daarom is hy deur die gawe van die Trooster verheerlik
en skenk hy sonder ophou genesinge aan dié wat hom daarom vra.

Groot is u voorsienigheid, o Christus!
Want soos U belowe het,
het U die wyse Nektarios
as u opregte vriend verheerlik met die gawe van wonders
na hy U met die glans van sy lewe verheelik het,
en het U aan almal duidelik die krag van liefde vir U getoon, o Heiland.
Gee U wat alle goedheid te bowe gaan,
ons daarom deur sy gebede
vergifnis van ons misstappe en volmaakte vrede.

Vandag verheug die versamelde gelowiges hulle op luisterryke wyse
en besing hulle jou tydens jou nuutingestelde gedagtenis, o heilige Nektarios,
en die Kerk van Christus
dans op mistieke wyse oor jou heerlikheid
daar sy in jou ‘n onverbreekbare grondslag gevind het in hierdie laaste dae.
Veral die eiland Aeghina verheug hom,
want sy het immers ‘n oorvloed van rykdom,
jou mirre-ademende relieke.

Toon 2

Met watter kranse van lof moet ons die hoof van die Hiërarg tooi?
Hy wat juis nou voortgestraal het
en die Kerk met die glinstering van vroomheid versier het,
die nuwe tooisel van die reggelowiges
wat in ywer gelyk aan die Hoëpriesters van ouds is.
Want na hy hul lewenswandel met oorleg nagevolg het,
is hy deur Christus verheerlik
Wat aan almal deur hom sy groot barmhartigheid skenk.

Met watter melodieuse liedere moet ons die Hiërarg prys?
Die heilige dienaar van God,
                                       2


en skatkis van die deugde,
die siter van die teologie,
die hemelse nektar van vroomheid
wat pas in die Kerk opgewel het
met ‘n Goddelike woord van genade uit wyse lippe,
en wat die gawe van wonderwerke van God ontvang het,
Nektarios die God-geïnspireerde.

Met watter geestelike woorde moet ons jou salig noem, o Hiërarg?
Wat te midde van die wêreld ‘n waarlik Goddelike lewe gelei het,
met heilige en onberispelike dade,
en later op die eiland Aeghina ‘n heilige Klooster vir God gevestig het,
as ‘n ander hawe vir siele, vry van golwe.
Saam met die Godgesinde Dionysios, die leraar daarvan,
behoed dit altyd, o Heilige Nektarios.

Eer aan die Vader en aan die Seun en aan die Heilige Gees.

Toon 6

Vandag het die nuwe fees van die Hiërarg Nektarios
soos ‘n pasverskene ster glansryk voortgestraal
en die Kerk verlig.
Kom daarom, o menigte reggelowiges,
laat ons met ‘n stem van vreugde tot hom uitroep:
Verheug jou, jy wat aan die lewe van die Heiliges van ouds
in hierdie bose dae waarin die liefde van baie gewyk het, gestalte gegee het
soos die Verlosser gesê het.
Verheug jou, jy wat deug by die onderrig gevoeg
en deur die woord van jou wysheid die siele van die gelowiges gereinig het.
Verheug jou, tooisel van Hoëpriesters,
beskermer van Aeghina en allervurige helper van die plaaslike klooster.
Daarom, o alsalige Nektarios,
waar jy by die troon van Goddelike majesteit staan,
bid sonder ophou vir hulle wat met geloof
jou, immereerwaardige gedagtenis vier.

Nou en altyd en tot in ewigheid. Amen. – Toon 6

Wie sou u nie salig noem nie, alheilige Maagd,
wie sou nie u geboortegewing sonder barensweë besing nie,
want die eniggebore Seun
wat buite alle tyd uit die Vader gestraal het,
het uit u, die reine, voortgekom
nadat Hy op onuitspreeklike wyse vlees geword het.
Van nature is Hy God,
en van nature het Hy terwille van ons mens geword,
nie verdeel in twee Persone nie,
maar sonder verwarring geken in twee nature.
                                        3


Smeek Hom, verhewe Alsalige,
dat Hy Hom oor ons siele sal ontferm.
Hierna volg die Intog en O Blye Lig, die prokimenon van die dag en die
volgende Skriflesings.

Die Lesing uit die Boek Spreuke

Die gedagtenis van die regverdige word met lofliedere gevier en die seën van
die Here is op sy hoof. Salig is die man wat wysheid vind, en die sterfling wat
verstandigheid ken. Want dit is beter om daarvoor handel te dryf as vir skatte
van goud en silwer. Dit is meer werd as kosbare gesteentes. Alles wat
kosbaar is, is dit nie werd nie. Want uit sy mond kom geregtigheid, en dra wet
en barmhartigheid op die tong. Luister dus na my, o kinders. Want ek sal
eerwaardige dinge spreek, en salig is die mens wat my weë bewaar. Want my
uitgange is uitgange van lewe, en welgevalle word deur die Here berei.
Daarom smeek ek julle, en spreek ek tot die mensekinders, want ek, wysheid,
het raad berei, en kennis en begrip uitgenooi. Raad en standvastigheid is
myne, verstandigheid is myne en sterkte is myne. Ek is lief vir hulle wat my
bemin, en hulle wat my soek, sal genade vind. Herken dus sluheid, o
onbedorwenes, neem dit ter harte, o onervarenes. Luister weer na my: want
ek sal eerwaardige dinge spreek, en waarhede deur my lippe openbaar. Want
my mond sal waarheid oordink, en leuenagtige lippe is ‘n gruwel in my oë. Al
die woorde van my mond gaan gepaard met geregtigheid, daar is niks
verdraaid of slinks daarin nie. Alles is reguit vir hulle wat verstaan en reg vir
hulle wat kennis vind. Want ek leer julle wat waar is, sodat jul hoop in die
Here mag wees en julle met gees vervul mag wees.

Die Lesing uit die Wysheid van Salomo (4:7-15)

Die regverdige sal, selfs as hy vroeg te sterwe kom, in rus verkeer. Want ‘n
eervolle ouderdom is nie die langdurende nie, en word nie deur die aantal jare
gemeet nie. Insig is grysheid vir die mensdom, en ‘n vlekkelose lewe is ‘n hoë
ouderdom. Toe hy God welbehaaglik geword het, is hy liefgehad, en terwyl hy
tussen sondaars gewoon het, is hy weggeneem. Hy is weggeraap, sodat
boosheid nie sy begrip verander en lis sy siel bedrieg nie. Want die
betowering van slegtheid verduister die goeie, en die onsekerheid van
begeerte ondergrawe ‘n onskuldige gemoed. In ‘n kort tydjie vervolmaak, het
hy lange jare volgemaak, want sy siel het die Here behaag. Daarom het hy
hom uit die midde van die boosheid gehaas. Die volke het dit gesien en nie
begryp nie, en soiets nie ter harte geneem nie, dat genade en barmhartigheid
onder sy heiliges is, en besoeking onder sy uitverkorenes.

Die Lesing uit die Wysheid van Salomo (Spreuke 10:31-32 en ‘n Seleksie)

Die mond van die regverdige drup wysheid, en die lippe van mense het
ervaring van bekoorlikhede. Die mond van wyses oordink wysheid, en
geregtigheid red hulle van die dood. Wanneer ‘n regverdige sterf, gaan hoop
nie verlore nie, want ‘n regverdige seun word vir die lewe gebore, en onder sy
seëninge sal hy die vrug van geregtigheid pluk. Vir die regverdiges is daar
altyd lig, en hulle sal genade en eer by die Here vind. Die tong van wyses ken
                                        4


die goeie, en wysheid sal in hul harte rus. Die Here het toegewyde harte lief,
en almal wat onskuldig in hul weg is, is vir hom aanvaarbaar. Die wysheid van
die Here sal die gesig van die verstandige verlig. Want dit bereik hulle wat dit
begeer nog voor dit bemerk is, en word sonder moeite gesien deur hulle wat
dit liefhet. Hy wat vroeg opstaan daarvoor sal nie swoeg nie, en hy wat ‘n
deurnagwaak hou daarvoor sal gou sonder sorge wees. Want dit is op soek
na hulle wat dit waardig is nie, en verskyn met ‘n goeie gesindheid in haar
omswerwinge aan hulle. Boosheid sal nooit die wysheid oorwin nie. Daarom
het ook ek ‘n liefhebber van haar skoonheid geword en daarmee vriende
gemaak, en dit vanaf my jeug gesoek, en ek het gestreef om haar as bruid na
my te bring. Want die Meester van almal het haar liefgehad. Want sy is ‘n
ingewydene in die kennis van God, en iemand wat sy werke kies. Die vrugte
van haar inspanning is deugde; Sy leer selfbeheersing en verstandigheid,
geregtigheid en dapperheid. Niks in mense se lewens is nuttiger as dit nie. As
iemand ryke ervaring begeer, sy weet hoe om die verlede en toekomstige te
vergelyk, sy ken die wendinge van woorde en die oplossings van raaisels, sy
sien tekens en wonders vooruit, en die uitkomste van tye en seisoene, en is in
alles ‘n goeie raadgewer. Want onsterflikheid is in haar, en roem in
gemeenskap met haar woord. Daarom het ek my tot die Here gewend en
Hom gesmeek en uit my hele hart tot Hom gespreek: “O God van ons Vaders,
en Here van barmhartigheid, wat alles deur u woord geskape het, en wat deur
u wysheid die mens toeberei het om oor die skepsele wat deur U onstaan het,
te heers, en om die wêreld in heiligheid en geregtigheid te bestuur, skenk my
die wysheid wat by u troon sit, en verwerp my nie uit die geledere van u
kinders nie, want ek is u dienskneg en die seun van u diensmaagd. Stuur
haar uit u heilige woning en vanaf die troon van u heerlikheid, om by my te
wees en my te leer wat vir U welbehaaglik is. En sy sal my met kennis lei en
my deur haar heerlikheid bewaar. Want die gedagtes van sterflikes is alles
nikswerd nie en hul planne is onseker.

Litie

Toon 1

Verbly jou in die Here, o Ortodokse Kerk,
verheug jou en dans, uitverkore bruid van die hemelse Koning.
Want kyk, in ons geslag verseël die Heilige Nektarios,
die ware Hiërarg van Christus,
eens en vir altyd wat van Godsweë vir jou as dogma gegee is
en verkondig hy dit op deurdringende wyse
met die genade waardeur hy deur die enige God verheerlik is.
Daarom, daar jy hom as suil en grondvesting verkry het
en die genade van sy wonders aanskou,
roep tot jou bruidegom uit:
“Here, eer aan U.”

Toon 2

Wie sal nie van vreugde opspring nie?
                                      5


Wie sal nie in die gees dans tydens die nuwe fees van die Hiërarg Nektarios
nie?
Want elke siel verheug hom wanneer dit hom verheerlik sien,
gelyk aan die Heiliges en beroemd deur sy wonders.
Terwyl ons die luister van sy lewe en die heiligheid van prestasies prys
laat ons daarom uitroep:
“Christus is gister en vandag dieselfde, en tot in ewigheid.”

Toon 3

Laat ons die woord van Dawid aanhaal
en soos gepas tot Nektarios, die ingewydene in heilige dinge, uitroep en sê:
“Salig is jy, en dit sal met jou goed gaan, allersalige Vader.
Want terwyl jy jou selfbeheersd en onberispelik gedra het,
is jy as hemelsgesind tydens jou lewe bewys,
‘n toegewyde en onbedorwe Hiërarg,
wat die dinge wat op God betrekking het met gepaste gewydheid vier
en die Kerk van Christus met wysheid dien.
En nou dat jy soos gepas met wonders verheerlik is,
kom jy gou hulle wat in nood verkeer te hulp
en skenk jy aan almal die versoeke wat tot hul heil sal strek.

Toon 4

Deur jou in die woord van genade te onderskei,
is jy as ‘n beproefde werker van die Evangelie van vrede,
en, soos die profeet sê, as die mond van God, bewys,
o Vader Nektarios.
En na jy jou van die wêreld se verwarring afgesonder het,
is jy deur stilte met God verenig
toe jy op die eiland Aeghina verkeer het.
Daar het jy ‘n oefenskool vir siele gestig
en ‘n voorbeeld van die deugde vir die nonne geword,
asook hul vader en leermeester,
en het jy in die slaap wat by die heiliges pas ontslaap,
terwyl jy sonder ophou vir ons siele bid.

Toon 4

Hoe gewyd was jou lewe en hoe welbehaaglik vir God, o Goddraende
Nektarios!
Hoe vreemd jou wonders wat jy daagliks doen
deur die genade wat aan jou gegee is!
Wie sal hom nie oor jou verwonder nie,
jy wat waarlik bewonderenswaardig is?
Of wie sal jou nie verheerlik nie,
jy wat deur God verheerlik is?
Want jou heilige relieke is as ‘n bron van genesinge bewys,
want dit genees ernstige siektes en verdryf onrein geeste
en almal wat hul met geloof daarheen haas,
                                       6


ontvang die redding van hul siele en die genesing van hul liggame,
terwyl hulle Christus verheerlik wat jou so wonderlik verheerlik het,

Eer aan die Vader en aan die Seun en aan die Heilige Gees.

Toon 5

Kom, o gelowiges uit alle oorde,
kom, laat ons op Aeghina vergader om die buitengewone wonders te sien
wat die regterhand van God nou daar bewerk het.
Want soos hy waarlik belowe het,
verheerlik Hy die Godgesinde Nektarios met ewige genadegawes,
daar hy deur sy Evangeliese lewenswyse uitgetroon het.
Daarom het Hy sy eerwaardige beendere met ‘n welriekende geur vervul
en dit ‘n bron van genesinge gemaak
vir hulle wat dit met eerbied nader.
Terwyl ons die lewensgeur daaruit gretig aanneem,
laat ons soos Dawid uitroep:
“Groot is U, o Here, en aan u majesteit is daar geen einde nie.
Red ons siele daardeur, o Mensliewende.”

Nou en altyd en tot in ewigheid. Amen.

Theotokion - Toon 5

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Apostiga

Toon 5

Verheug jou, jy wat in die laaste tye
soos ‘n ster van hemelse lig opgegaan het,
en met die glans van jou wonders
hulle wat deur die hartstogte verduister is
geestelik na die lig gelei het.
O Nektarios, denke wat deur God bevange is,
vol van die lig van God,
wat soos geskrywe staan,
jou met begrip in die Wet van ons God verdiep het,
allerhelderste lamp wat reeds tydens jou lewe, Vader,
die lig van vroomheid tot aan die eindes van die aarde laat straal het:
Smeek Christus dat ons siele sy groot genade gegee mag word.

Vers. My mond sal wysheid spreek en die oordenking van my hart begrip.

Na jy ‘n geestelike lewe met ‘n hemelse ingesteldheid deurloop het,
                                      7


is jy as ‘n geheiligde vat van die Heilige Gees openbaar, o Hiërarg,
wat indrukwekkend in jou nederigheid was
en die helderheid van jou siel laat deurskemer het
deur die goedheid van jou manier van doen
en jou ongekunstelde optrede,
waardeur jou erfdeel onder heiliges gekom het.
Daarom, terwyl ons die mirre-ademende kis met jou relieke omring,
roep ons in ootmoed uit, Nektarios:
“Gee ons telkens verlossing na liggaam en siel.”

Vers: U priesters sal met geregtigheid beklee word, Here, en u heiliges sal
      bly wees.

Die Kerk van Christus verheug haar
waar sy jou in hemelse heerlikheid verheerlik sien, Nektarios,
en sy verheerlik Christus omdat Hy jou ‘n wonderdoener gemaak het.
Veral die eiland Aeghina verheug hom
omdat sy die kis met jou relieke bekom het,
as ‘n onuitputlike skatkis van heiliging.
Maar nog meer as hulle straal jou met-God-vervulde Klooster,
wat altyd na jou opkyk en met trane uitroep:
“Jy is my heerlikheid,
en my hulp en beskutting, Vader en beskermer.”

Eer aan die Vader en aan die Seun en aan die Heilige Gees.

Toon 8

In die hemelse Jerusalem is jou geheiligde siel,
saam met die geeste van die Heiliges, o beroemde Nektarios;
maar op die eiland Aeghina is jou oorskot wat genade laat opwel,
‘n Godgegewe rykdom en ‘n onbaatsugtige plek van genesing
vir allerande siektes en alle benoudhede.
Want wanneer die lydendes van oraloor hulle daarnatoe haas,
ontvang hulle genesinge en die bedes wat tot hul verlossing lei,
en verheerlik hulle met ‘n dankbare stem
die Here wat jou verheerlik het.
Ons vra jou, bid tot Hom vir ons siele.

Nou en altyd en tot in ewigheid. Amen.

Toon 8

Ongehude Maagd,
wat God op onsegbare wyse in u vlees ontvang het,
Moeder van God die Allerhoogste,
neem die hulpgeroep van u dienaars aan, o al-onskuldige,
wat almal die reiniging van foute skenk.
Neem nou ons bedes aan
en smeek dat ons almal verlos word.
                                       8



Apolitikion – Toon 1

Laat ons, die gelowiges, Nektarios vereer,
kind van Silivria en beskermer van Aeghina,
wat in die laaste tye verskyn het as 'n ware vriend van die deug,
as 'n Godvervulde dienaar van Christus.
Want jy laat baie soorte heling opwel vir hulle wat eerbiedig roep:
Eer aan Christus wat jou verheerlik het;
eer aan Hom wat jou ‘n bron van verwondering gemaak het:
eer aan Hom wat deur jou heling vir almal bewerk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Theotokion – Toon 1

Toe Gabriël tot u, o Maagd, die “verheug u” spreek,
het die Meester van die heelal tydens sy spreke
in u, die heilige ark,
vlees aangeneem, soos die regverdige Dawid gesê het.
U is wyer as die hemele bewys,
daar u u Skepper gedra het.
Eer aan Hom wat in u gewoon het;
eer aan Hom wat uit u voortgekom het;
eer aan Hom
wat ons deur u geboortegewing bevry het.

Die Veranderlike vir die Mettediens

Kathismata – Toon 1

Soos ‘n stralende son het jy in die laaste tye oor ons opgegaan
deur jou heilige lewe, toegewyde Nektarios,
en almal gewek tot die eer en lof van Christus, die Meester van almal,
wat jou deur die mag van wonders
as ‘n verheerlikte bewys het, Vader.

Eer aan die Vader en aan die Heilige Gees

Jou allerkosbare hoof laat daagliks deur Goddelike voorsienigheid
oorvloedige genesinge opwel,
terwyl dit op mistieke wyse deur die salfgeur van die Gees
hulle wat met eerbied en liefde jou Heilige Klooster toeloop, verheug.

Nou en altyd en tot in ewigheid. Amen.

U het na u onsegbare geboortegewing Maagd gebly,
nadat u die Meester van almal uit u reine bloed gebaar het,
Hy wat geensins verander het van wat Hy was nie.
                                        9


Daarom verheerlik ons almal u groot dade, o Maagd,
en hoop ons om deur u vurige voorbidding gered te mag word.

Tweede kathisma

Toon 3

Die Meester het die reinheid van jou lewenswandel
en die regverdigheid van jou optrede
as ‘n geestelike offer aanvaar,
en jou ‘n bron van genesinge in Aeghina gemaak
vir hulle wat hul met geloof na jou heilige relieke haas
wat ‘n hemelse geur en ‘n Goddelike welriekendheid
aan almal toebedeel.

Eer aan die Vader en aan die Seun en aan die Heilige Gees.

Toon 4

Die genade van wonders wat deur God aan jou gegee is, o wyse,
wat in jou heilige relieke werksaam is,
verbaas waarlik die verstand van die gelowiges.
Daarom stroom menigtes vromes uit elke stand saam na jou Klooster,
en die siekes ontvang genesing deur jou hulp, o Heilige,
terwyl hulle Christus wat jou geheilig het, o Toegewyde,
met blydskap besing.

Nou en altyd en tot in ewigheid. Amen.

Die onderhouer van alles en die Skepper van die wêreld
is bo begrip geheel in u heilige skoot omvat, o Onbevlekte,
sonder om afstand te doen van die Vader se woning,
en Hy het tweevoudig uit u skoot voortgekom,
tegelyk mens en volkome God,
en Hy het Adam se natuur vergoddelik,
en die hele wêreld gered.

Derde Kathisma

Toon 8

As ‘n uitlegger van Ortodokse dogmas
en leermeester van geïnspireerde leringe
is jy as ‘n met-God-vervulde Hiërarg bewys
en bring jy op geïnspireerde wyse die ingesteldheid van die vromes
tot liefde vir God en die weg van heil.
Daarom het jy Godgesind op Aeghina ‘n eerwaardige klooster opgerig
vir die redding van siele, o Goddraende Nektarios.
Die menigte nonne aldaar vereer jou, eerwaardige relieke
en vier jou, heilige gedagtenis met eerbied.
                                       10



Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Die Heilige Nektarios het u geken
as die Kruik wat die Manna ontvang het,
en as die redelike, ligtende en Godstralende lampstaander,
o Onbevlekte,
daar hy as ‘n beoefenaar van die deug
tereg na siel en denke deur u verligting geestelik verlig is.
Daarom, o albesonge Theotokos,
het hy u reggelowig eweneens as alreine Moeder van Christus verkondig.
En terwyl hy nou die ligglans van u Seun geniet, o Reine,
verheerlik hy saam met die Engele u onuitspreeklike heerlikheid.

Die eerste Antifoon van die Bedevaartsliedere oftewel Anavathmi, in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Prokimenon – Toon 4

Wonderbaar is God in sy heiliges, die God van Israel.

Wonderbaar is God in sy heiliges, die God van Israel.

Vers: Wat die heiliges in sy land betref, Hy het sy hele wil wonderbaar onder
hulle gemaak.

Wonderbaar is God in sy heiliges, die God van Israel

Wonderbaar is God in sy heiliges, die God van Israel

Diaken*       Laat ons bid tot die Heer.

Volk          Heer, ontferm U.
                                      11


Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar
Ek sê vir julle, wie nie by die deur in die skaapstal ingaan nie, maar van 'n
ander kant af inklim, hy is 'n dief en 'n rower. Maar hy wat by die deur ingaan,
is 'n herder van die skape. Vir hom maak die deurwagter oop, en die skape
luister na sy stem; en hy roep sy eie skape by hulle naam en lei hulle uit. En
wanneer hy sy eie skape uitgebring het, loop hy voor hulle uit; en die skape
volg hom, omdat hulle sy stem ken. Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie. Hierdie
gelykenis het Jesus aan hulle vertel; maar hulle het nie verstaan wat dit was
wat Hy tot hulle gespreek het nie. Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle
geluister nie. Ek is die deur; as iemand deur My ingaan, sal hy gered word, en
hy sal ingaan en uitgaan en weiding vind.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
                                      12


wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Vandag het die Goddraende Nektarios,
die nuwe sieraad van die Kerk,
wat die wedloop van deug voltooi het,
sy reis na die hemel afgelê,
en ná hy hom in die glans van die Heiliges gevestig het,
geniet hy met onbedekte gesig die boom van die lewe,
terwyl hy die verligting van die verhewe heerlikheid ontvang.
En hy smeek om bevryding van gevare vir ons,
blywende vrede asook groot barmhartigheid.

Na die Derde Ode van die Kanon (wat nog vertaal moet word), die volgende
Kathisma
                                      13



Toon 5

Na jy die wedloop van die deug afgelê het, o Heilige Nektarios,
is jy op Goddelike wyse na die lewe wat nie oud word nie oorgebring,
en is jy as deelgenoot aan die heiliges openbaar.
Bid altyd saam met hulle tot Christus, die Meester van almal,
dat vergifnis van misstappe en sieleheil geskenk mag word
aan hulle wat jou gedagtenis vier.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Laat ons, die gelowiges, die uiters kosbare kruik wat God omvat het,
die immermaagdelike jongvrou en reine Theotokos,
besing en verheerlik,
want sy het ons van die vloek wat van ouds af geld, verlos,
toe sy sonder ervaring van die huwelik die Bo-wesenlike Woord gebaar het
ter verlossing van ons siele.

Kontakion

Laat ons met vreugde van hart
die nuutskynende ster van die Ortodoksie besing,
die pasgeboude keerwal van die Kerk.
Hy is deur die werking van die Gees verheerlik
en laat die oorvloedige genadegawe van genesinge opwel
vir hulle wat uitroep: Verheug jou, Vader Nektarios.

Ikos

Jy is as ‘n hemelgesinde mens in die wêreld bewys,
o Hiërarg van Christus, Nektarios.
Want jy het ‘n heilige lewe deurloop,
en met loutere heiligheid en Godvervuld in alles opgetree.
Daarom hoor jy van ons:

Verheug jou, jy deur wie die gelowiges verhef word.
Verheug jou, jy deur wie die vyande verbaas word.
Verheug jou, die gelyke van die Heilige Vaders.
Verheug jou, die heilige leermeester van die Reggelowiges.
Verheug jou, allerheilige woning van die Goddelike energie.
Verheug jou, omdat jy pas aan die Heiliges gelyk geword het.
Verheug jou, omdat jy jou op verstandige wyse van stoflike dinge geskei het.
Verheug jou, stralende segeteken van die Geloof.
Verheug jou, eerwaardige werktuig van die genade.
Verheug jou, jy deur wie die kerk van vreugde dans.
Verheug jou, jy deur wie die eiland Aeghina hom verheug.
Verheug jou, Vader Nektarios.
                                      14


Sinaksarion

Op die 9de van vandeesmaand, die gedagtenis aan ons Vader onder die
heiliges Nektarios, Metropoliet van Pentapolis in Egipte, die wonderdoener en
stigter van die Heilige Klooster van die Heilige Drie-eenheid op Aeghina, wat
in die jaar 1920 heilig ontslaap het.

Op dieselfde dag die gedagtenis aan ons toegewyde Moeder Matrona.

Op dieselfde dag die gedagtenis aan ons toegwyde Moeder Theoktista van
Lesbos.

Op dieselfde dag die gedagtenis aan ons toegewyde Moeders Eustolia en
Sopatra.

Op dieselfde dag die gedagtenis aan die heilige Martelaar Antonius.

Op dieselfde dag is die heilige Martelare Christoforus en Maura deur die
swaard vervolmaak.

Op dieselfde dag die gedagtenis aan die heilige Martelare Narses en Artemon.

Op dieselfde dag is ons toegwyde Vader Johannes wat vanweë die kleinheid
van sy liggamsgroote die Korte genoem is, in vrede vervolmaak.

Op dieselfde dag is ons toegwyde Vader Elladios in vrede vervolmaak.

Op dieselfde dag is ons toegewyde Vader Simeon die Vertaler in vrede
vervolmaak.

Op dieselfde dag is ons toegewyde Goddraende Vaders Efthimios en Neofitos,
stigters van die heilige eerwaardige Klooster Dochiarioe op Athos in vrede
vervolmaak..

Deur hul gebede, o Christus ons God, ontferm U oor ons en red ons. Amen.

Eksapostilarion – Toon 3

O Kerk, verheug jou, sing nuwe gesange
en loof jou seun en heilige bruidsbegeleier, Nektarios
wat pas as geheiligde opbenbaar is.

Theotokion – Toon 3

O Maagd deur God begegenadigd,
bid altyd tot u Seun en Meester
en God wat ryk aan barmhartigheid is
dat Hy die vromes uit alle nood verlos, o Theotokos.
Lofgesange
                                      15


Toon 1

Laat ons nou dat ons byeengekom het
met liedere die helige gedagtenis van Nektarios die Heilige vier,
waar hy pas op grond van die glans van sy lewe
deur Christus verheerlik is
met wonderbaarlike genadegawes van genesing
vir die versorging van die vromes.

Die kis met jou relieke, Vader Nektarios,
word as ’n tweede Bad van Siloam gesien.
Want dit beeindig vermoeiende siektes,
en dit deel gesondheid en verlossing toe aan hulle wat dit nader,
deur die werking van die Gees.

Vers. My mond sal wysheid spreek en die oordenking van my hart begrip.

Wie kan u magtige dade na waarde besing, o Lewegewende Heiland?
Want onlangs het U u eerwaardige Kerk
‘n suil en onvernietigbare grondslag gegee,
die oor-God-sprekende Nektarios,
wat U waarlik toegewyd gedien het.

Vers. U priesters, Here sal met geregtigheid beklee word en u heiliges sal bly
      wees.

Die welriekende geur van jou relieke,
o driemaal-salige Nektarios,
oortref die geur van ‘n volle veld
volgens die heilige stem Skrif
en dit verbly die sintuie van die vromes.
Daarom noem Aeghina jou salig
wanneer dit die Goddelike genade in jou sien.

Eer aan die Vader en aan die Seun en aan die Heilige Gees.

Toon 5

Toegewyde Vader, jy het die oordenking van God se Wet jou lewe gemaak,
en aan die lewe van die Heiliges van ouds gestalte gee.
Want jy het die oormoed van die vlees aan die gees onderwerp,
goedheid beoefen en en jou met vroomheid beklee,
soos ‘n Hiërarg vol van die wysheid van God
en ‘n beoefenaar van die ware deug.
Daarom is jy luisterryk deur God verheerlik,
en is jou kis deur die oorskaduing van die Trooster
as ‘n bron van genesinge bewys.
Maar, o salige Nektarios,
sprinkel die nektar van jou genade in ons siele,
en bid tot die Heer dat sy groot genade aan ons gegee mag word.
                                      16



Nou en altyd en tot in ewigheid. Amen.

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Die Veranderlike vir die Goddelike Liturgie

Die Typika word gesing.

Die Apostellesing

Prokimenon – Toon 7 (Ps. 115)
.
Kosbaar in die oë van die Here is die dood van sy heiliges.
Vers: Wat sal ons die Here vergeld vir alles waarmee Hy ons beloon het?

Die Lesing uit die T Brief van Paulus aan die Efesiërs (5:8-19).

Broeders, wandel soos kinders van die lig…

Halleluja - Toon 1 (Ps. 131)

U priesters, Here, sal met geregtigheid beklee word en u heiliges sal bly wees.
Vers: Want die Here het Sion uitgekies, Hy het dit as ‘n woonplek vir Hom
gekies

Die Lesing uit die Evangelie volgens Matthéüs (4:25-5:12)

In daardie tyd het groot menigtes Jesus gevolg…

Kommunielied

Die regverdige sal in ewige gedagtenis wees. Hy sal nie slegte tyding vrees
nie. Halleluja.
                                       1


Menaion 9 November: Die H. Nektarios van Pentapolis, die
wonderdoener

Die Veranderlike vir die Vesperdiens

Na die Aanvangspsalm, sê ons die eerste Stasis uit die Psalmboek “Geseënd
is die man…”.

Stigera by “Heer, ek het U aangeroep” – Toon 1

O sonderlinge wonder!
In die laaste tye het die wyse Nektarios
soos ‘n heerlike lamp in die wêreld gestraal
en die gelowiges met die uiters helder lig van die Evangelie verlig
deur Godwaardige woorde en ‘n onberispelike, voortreflike lewenswandel.
Daarom is hy deur die gawe van die Trooster verheerlik
en skenk hy sonder ophou genesinge aan dié wat hom daarom vra.

Groot is u voorsienigheid, o Christus!
Want soos U belowe het,
het U die wyse Nektarios
as u opregte vriend verheerlik met die gawe van wonders
na hy U met die glans van sy lewe verheelik het,
en het U aan almal duidelik die krag van liefde vir U getoon, o Heiland.
Gee U wat alle goedheid te bowe gaan,
ons daarom deur sy gebede
vergifnis van ons misstappe en volmaakte vrede.

Vandag verheug die versamelde gelowiges hulle op luisterryke wyse
en besing hulle jou tydens jou nuutingestelde gedagtenis, o heilige Nektarios,
en die Kerk van Christus
dans op mistieke wyse oor jou heerlikheid
daar sy in jou ‘n onverbreekbare grondslag gevind het in hierdie laaste dae.
Veral die eiland Aeghina verheug hom,
want sy het immers ‘n oorvloed van rykdom,
jou mirre-ademende relieke.

Toon 2

Met watter kranse van lof moet ons die hoof van die Hiërarg tooi?
Hy wat juis nou voortgestraal het
en die Kerk met die glinstering van vroomheid versier het,
die nuwe tooisel van die reggelowiges
wat in ywer gelyk aan die Hoëpriesters van ouds is.
Want na hy hul lewenswandel met oorleg nagevolg het,
is hy deur Christus verheerlik
Wat aan almal deur hom sy groot barmhartigheid skenk.

Met watter melodieuse liedere moet ons die Hiërarg prys?
Die heilige dienaar van God,
                                       2


en skatkis van die deugde,
die siter van die teologie,
die hemelse nektar van vroomheid
wat pas in die Kerk opgewel het
met ‘n Goddelike woord van genade uit wyse lippe,
en wat die gawe van wonderwerke van God ontvang het,
Nektarios die God-geïnspireerde.

Met watter geestelike woorde moet ons jou salig noem, o Hiërarg?
Wat te midde van die wêreld ‘n waarlik Goddelike lewe gelei het,
met heilige en onberispelike dade,
en later op die eiland Aeghina ‘n heilige Klooster vir God gevestig het,
as ‘n ander hawe vir siele, vry van golwe.
Saam met die Godgesinde Dionysios, die leraar daarvan,
behoed dit altyd, o Heilige Nektarios.

Eer aan die Vader en aan die Seun en aan die Heilige Gees.

Toon 6

Vandag het die nuwe fees van die Hiërarg Nektarios
soos ‘n pasverskene ster glansryk voortgestraal
en die Kerk verlig.
Kom daarom, o menigte reggelowiges,
laat ons met ‘n stem van vreugde tot hom uitroep:
Verheug jou, jy wat aan die lewe van die Heiliges van ouds
in hierdie bose dae waarin die liefde van baie gewyk het, gestalte gegee het
soos die Verlosser gesê het.
Verheug jou, jy wat deug by die onderrig gevoeg
en deur die woord van jou wysheid die siele van die gelowiges gereinig het.
Verheug jou, tooisel van Hoëpriesters,
beskermer van Aeghina en allervurige helper van die plaaslike klooster.
Daarom, o alsalige Nektarios,
waar jy by die troon van Goddelike majesteit staan,
bid sonder ophou vir hulle wat met geloof
jou, immereerwaardige gedagtenis vier.

Nou en altyd en tot in ewigheid. Amen. – Toon 6

Wie sou u nie salig noem nie, alheilige Maagd,
wie sou nie u geboortegewing sonder barensweë besing nie,
want die eniggebore Seun
wat buite alle tyd uit die Vader gestraal het,
het uit u, die reine, voortgekom
nadat Hy op onuitspreeklike wyse vlees geword het.
Van nature is Hy God,
en van nature het Hy terwille van ons mens geword,
nie verdeel in twee Persone nie,
maar sonder verwarring geken in twee nature.
                                        3


Smeek Hom, verhewe Alsalige,
dat Hy Hom oor ons siele sal ontferm.
Hierna volg die Intog en O Blye Lig, die prokimenon van die dag en die
volgende Skriflesings.

Die Lesing uit die Boek Spreuke

Die gedagtenis van die regverdige word met lofliedere gevier en die seën van
die Here is op sy hoof. Salig is die man wat wysheid vind, en die sterfling wat
verstandigheid ken. Want dit is beter om daarvoor handel te dryf as vir skatte
van goud en silwer. Dit is meer werd as kosbare gesteentes. Alles wat
kosbaar is, is dit nie werd nie. Want uit sy mond kom geregtigheid, en dra wet
en barmhartigheid op die tong. Luister dus na my, o kinders. Want ek sal
eerwaardige dinge spreek, en salig is die mens wat my weë bewaar. Want my
uitgange is uitgange van lewe, en welgevalle word deur die Here berei.
Daarom smeek ek julle, en spreek ek tot die mensekinders, want ek, wysheid,
het raad berei, en kennis en begrip uitgenooi. Raad en standvastigheid is
myne, verstandigheid is myne en sterkte is myne. Ek is lief vir hulle wat my
bemin, en hulle wat my soek, sal genade vind. Herken dus sluheid, o
onbedorwenes, neem dit ter harte, o onervarenes. Luister weer na my: want
ek sal eerwaardige dinge spreek, en waarhede deur my lippe openbaar. Want
my mond sal waarheid oordink, en leuenagtige lippe is ‘n gruwel in my oë. Al
die woorde van my mond gaan gepaard met geregtigheid, daar is niks
verdraaid of slinks daarin nie. Alles is reguit vir hulle wat verstaan en reg vir
hulle wat kennis vind. Want ek leer julle wat waar is, sodat jul hoop in die
Here mag wees en julle met gees vervul mag wees.

Die Lesing uit die Wysheid van Salomo (4:7-15)

Die regverdige sal, selfs as hy vroeg te sterwe kom, in rus verkeer. Want ‘n
eervolle ouderdom is nie die langdurende nie, en word nie deur die aantal jare
gemeet nie. Insig is grysheid vir die mensdom, en ‘n vlekkelose lewe is ‘n hoë
ouderdom. Toe hy God welbehaaglik geword het, is hy liefgehad, en terwyl hy
tussen sondaars gewoon het, is hy weggeneem. Hy is weggeraap, sodat
boosheid nie sy begrip verander en lis sy siel bedrieg nie. Want die
betowering van slegtheid verduister die goeie, en die onsekerheid van
begeerte ondergrawe ‘n onskuldige gemoed. In ‘n kort tydjie vervolmaak, het
hy lange jare volgemaak, want sy siel het die Here behaag. Daarom het hy
hom uit die midde van die boosheid gehaas. Die volke het dit gesien en nie
begryp nie, en soiets nie ter harte geneem nie, dat genade en barmhartigheid
onder sy heiliges is, en besoeking onder sy uitverkorenes.

Die Lesing uit die Wysheid van Salomo (Spreuke 10:31-32 en ‘n Seleksie)

Die mond van die regverdige drup wysheid, en die lippe van mense het
ervaring van bekoorlikhede. Die mond van wyses oordink wysheid, en
geregtigheid red hulle van die dood. Wanneer ‘n regverdige sterf, gaan hoop
nie verlore nie, want ‘n regverdige seun word vir die lewe gebore, en onder sy
seëninge sal hy die vrug van geregtigheid pluk. Vir die regverdiges is daar
altyd lig, en hulle sal genade en eer by die Here vind. Die tong van wyses ken
                                        4


die goeie, en wysheid sal in hul harte rus. Die Here het toegewyde harte lief,
en almal wat onskuldig in hul weg is, is vir hom aanvaarbaar. Die wysheid van
die Here sal die gesig van die verstandige verlig. Want dit bereik hulle wat dit
begeer nog voor dit bemerk is, en word sonder moeite gesien deur hulle wat
dit liefhet. Hy wat vroeg opstaan daarvoor sal nie swoeg nie, en hy wat ‘n
deurnagwaak hou daarvoor sal gou sonder sorge wees. Want dit is op soek
na hulle wat dit waardig is nie, en verskyn met ‘n goeie gesindheid in haar
omswerwinge aan hulle. Boosheid sal nooit die wysheid oorwin nie. Daarom
het ook ek ‘n liefhebber van haar skoonheid geword en daarmee vriende
gemaak, en dit vanaf my jeug gesoek, en ek het gestreef om haar as bruid na
my te bring. Want die Meester van almal het haar liefgehad. Want sy is ‘n
ingewydene in die kennis van God, en iemand wat sy werke kies. Die vrugte
van haar inspanning is deugde; Sy leer selfbeheersing en verstandigheid,
geregtigheid en dapperheid. Niks in mense se lewens is nuttiger as dit nie. As
iemand ryke ervaring begeer, sy weet hoe om die verlede en toekomstige te
vergelyk, sy ken die wendinge van woorde en die oplossings van raaisels, sy
sien tekens en wonders vooruit, en die uitkomste van tye en seisoene, en is in
alles ‘n goeie raadgewer. Want onsterflikheid is in haar, en roem in
gemeenskap met haar woord. Daarom het ek my tot die Here gewend en
Hom gesmeek en uit my hele hart tot Hom gespreek: “O God van ons Vaders,
en Here van barmhartigheid, wat alles deur u woord geskape het, en wat deur
u wysheid die mens toeberei het om oor die skepsele wat deur U onstaan het,
te heers, en om die wêreld in heiligheid en geregtigheid te bestuur, skenk my
die wysheid wat by u troon sit, en verwerp my nie uit die geledere van u
kinders nie, want ek is u dienskneg en die seun van u diensmaagd. Stuur
haar uit u heilige woning en vanaf die troon van u heerlikheid, om by my te
wees en my te leer wat vir U welbehaaglik is. En sy sal my met kennis lei en
my deur haar heerlikheid bewaar. Want die gedagtes van sterflikes is alles
nikswerd nie en hul planne is onseker.

Litie

Toon 1

Verbly jou in die Here, o Ortodokse Kerk,
verheug jou en dans, uitverkore bruid van die hemelse Koning.
Want kyk, in ons geslag verseël die Heilige Nektarios,
die ware Hiërarg van Christus,
eens en vir altyd wat van Godsweë vir jou as dogma gegee is
en verkondig hy dit op deurdringende wyse
met die genade waardeur hy deur die enige God verheerlik is.
Daarom, daar jy hom as suil en grondvesting verkry het
en die genade van sy wonders aanskou,
roep tot jou bruidegom uit:
“Here, eer aan U.”

Toon 2

Wie sal nie van vreugde opspring nie?
                                      5


Wie sal nie in die gees dans tydens die nuwe fees van die Hiërarg Nektarios
nie?
Want elke siel verheug hom wanneer dit hom verheerlik sien,
gelyk aan die Heiliges en beroemd deur sy wonders.
Terwyl ons die luister van sy lewe en die heiligheid van prestasies prys
laat ons daarom uitroep:
“Christus is gister en vandag dieselfde, en tot in ewigheid.”

Toon 3

Laat ons die woord van Dawid aanhaal
en soos gepas tot Nektarios, die ingewydene in heilige dinge, uitroep en sê:
“Salig is jy, en dit sal met jou goed gaan, allersalige Vader.
Want terwyl jy jou selfbeheersd en onberispelik gedra het,
is jy as hemelsgesind tydens jou lewe bewys,
‘n toegewyde en onbedorwe Hiërarg,
wat die dinge wat op God betrekking het met gepaste gewydheid vier
en die Kerk van Christus met wysheid dien.
En nou dat jy soos gepas met wonders verheerlik is,
kom jy gou hulle wat in nood verkeer te hulp
en skenk jy aan almal die versoeke wat tot hul heil sal strek.

Toon 4

Deur jou in die woord van genade te onderskei,
is jy as ‘n beproefde werker van die Evangelie van vrede,
en, soos die profeet sê, as die mond van God, bewys,
o Vader Nektarios.
En na jy jou van die wêreld se verwarring afgesonder het,
is jy deur stilte met God verenig
toe jy op die eiland Aeghina verkeer het.
Daar het jy ‘n oefenskool vir siele gestig
en ‘n voorbeeld van die deugde vir die nonne geword,
asook hul vader en leermeester,
en het jy in die slaap wat by die heiliges pas ontslaap,
terwyl jy sonder ophou vir ons siele bid.

Toon 4

Hoe gewyd was jou lewe en hoe welbehaaglik vir God, o Goddraende
Nektarios!
Hoe vreemd jou wonders wat jy daagliks doen
deur die genade wat aan jou gegee is!
Wie sal hom nie oor jou verwonder nie,
jy wat waarlik bewonderenswaardig is?
Of wie sal jou nie verheerlik nie,
jy wat deur God verheerlik is?
Want jou heilige relieke is as ‘n bron van genesinge bewys,
want dit genees ernstige siektes en verdryf onrein geeste
en almal wat hul met geloof daarheen haas,
                                       6


ontvang die redding van hul siele en die genesing van hul liggame,
terwyl hulle Christus verheerlik wat jou so wonderlik verheerlik het,

Eer aan die Vader en aan die Seun en aan die Heilige Gees.

Toon 5

Kom, o gelowiges uit alle oorde,
kom, laat ons op Aeghina vergader om die buitengewone wonders te sien
wat die regterhand van God nou daar bewerk het.
Want soos hy waarlik belowe het,
verheerlik Hy die Godgesinde Nektarios met ewige genadegawes,
daar hy deur sy Evangeliese lewenswyse uitgetroon het.
Daarom het Hy sy eerwaardige beendere met ‘n welriekende geur vervul
en dit ‘n bron van genesinge gemaak
vir hulle wat dit met eerbied nader.
Terwyl ons die lewensgeur daaruit gretig aanneem,
laat ons soos Dawid uitroep:
“Groot is U, o Here, en aan u majesteit is daar geen einde nie.
Red ons siele daardeur, o Mensliewende.”

Nou en altyd en tot in ewigheid. Amen.

Theotokion - Toon 5

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Apostiga

Toon 5

Verheug jou, jy wat in die laaste tye
soos ‘n ster van hemelse lig opgegaan het,
en met die glans van jou wonders
hulle wat deur die hartstogte verduister is
geestelik na die lig gelei het.
O Nektarios, denke wat deur God bevange is,
vol van die lig van God,
wat soos geskrywe staan,
jou met begrip in die Wet van ons God verdiep het,
allerhelderste lamp wat reeds tydens jou lewe, Vader,
die lig van vroomheid tot aan die eindes van die aarde laat straal het:
Smeek Christus dat ons siele sy groot genade gegee mag word.

Vers. My mond sal wysheid spreek en die oordenking van my hart begrip.

Na jy ‘n geestelike lewe met ‘n hemelse ingesteldheid deurloop het,
                                      7


is jy as ‘n geheiligde vat van die Heilige Gees openbaar, o Hiërarg,
wat indrukwekkend in jou nederigheid was
en die helderheid van jou siel laat deurskemer het
deur die goedheid van jou manier van doen
en jou ongekunstelde optrede,
waardeur jou erfdeel onder heiliges gekom het.
Daarom, terwyl ons die mirre-ademende kis met jou relieke omring,
roep ons in ootmoed uit, Nektarios:
“Gee ons telkens verlossing na liggaam en siel.”

Vers: U priesters sal met geregtigheid beklee word, Here, en u heiliges sal
      bly wees.

Die Kerk van Christus verheug haar
waar sy jou in hemelse heerlikheid verheerlik sien, Nektarios,
en sy verheerlik Christus omdat Hy jou ‘n wonderdoener gemaak het.
Veral die eiland Aeghina verheug hom
omdat sy die kis met jou relieke bekom het,
as ‘n onuitputlike skatkis van heiliging.
Maar nog meer as hulle straal jou met-God-vervulde Klooster,
wat altyd na jou opkyk en met trane uitroep:
“Jy is my heerlikheid,
en my hulp en beskutting, Vader en beskermer.”

Eer aan die Vader en aan die Seun en aan die Heilige Gees.

Toon 8

In die hemelse Jerusalem is jou geheiligde siel,
saam met die geeste van die Heiliges, o beroemde Nektarios;
maar op die eiland Aeghina is jou oorskot wat genade laat opwel,
‘n Godgegewe rykdom en ‘n onbaatsugtige plek van genesing
vir allerande siektes en alle benoudhede.
Want wanneer die lydendes van oraloor hulle daarnatoe haas,
ontvang hulle genesinge en die bedes wat tot hul verlossing lei,
en verheerlik hulle met ‘n dankbare stem
die Here wat jou verheerlik het.
Ons vra jou, bid tot Hom vir ons siele.

Nou en altyd en tot in ewigheid. Amen.

Toon 8

Ongehude Maagd,
wat God op onsegbare wyse in u vlees ontvang het,
Moeder van God die Allerhoogste,
neem die hulpgeroep van u dienaars aan, o al-onskuldige,
wat almal die reiniging van foute skenk.
Neem nou ons bedes aan
en smeek dat ons almal verlos word.
                                       8



Apolitikion – Toon 1

Laat ons, die gelowiges, Nektarios vereer,
kind van Silivria en beskermer van Aeghina,
wat in die laaste tye verskyn het as 'n ware vriend van die deug,
as 'n Godvervulde dienaar van Christus.
Want jy laat baie soorte heling opwel vir hulle wat eerbiedig roep:
Eer aan Christus wat jou verheerlik het;
eer aan Hom wat jou ‘n bron van verwondering gemaak het:
eer aan Hom wat deur jou heling vir almal bewerk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Theotokion – Toon 1

Toe Gabriël tot u, o Maagd, die “verheug u” spreek,
het die Meester van die heelal tydens sy spreke
in u, die heilige ark,
vlees aangeneem, soos die regverdige Dawid gesê het.
U is wyer as die hemele bewys,
daar u u Skepper gedra het.
Eer aan Hom wat in u gewoon het;
eer aan Hom wat uit u voortgekom het;
eer aan Hom
wat ons deur u geboortegewing bevry het.

Die Veranderlike vir die Mettediens

Kathismata – Toon 1

Soos ‘n stralende son het jy in die laaste tye oor ons opgegaan
deur jou heilige lewe, toegewyde Nektarios,
en almal gewek tot die eer en lof van Christus, die Meester van almal,
wat jou deur die mag van wonders
as ‘n verheerlikte bewys het, Vader.

Eer aan die Vader en aan die Heilige Gees

Jou allerkosbare hoof laat daagliks deur Goddelike voorsienigheid
oorvloedige genesinge opwel,
terwyl dit op mistieke wyse deur die salfgeur van die Gees
hulle wat met eerbied en liefde jou Heilige Klooster toeloop, verheug.

Nou en altyd en tot in ewigheid. Amen.

U het na u onsegbare geboortegewing Maagd gebly,
nadat u die Meester van almal uit u reine bloed gebaar het,
Hy wat geensins verander het van wat Hy was nie.
                                        9


Daarom verheerlik ons almal u groot dade, o Maagd,
en hoop ons om deur u vurige voorbidding gered te mag word.

Tweede kathisma

Toon 3

Die Meester het die reinheid van jou lewenswandel
en die regverdigheid van jou optrede
as ‘n geestelike offer aanvaar,
en jou ‘n bron van genesinge in Aeghina gemaak
vir hulle wat hul met geloof na jou heilige relieke haas
wat ‘n hemelse geur en ‘n Goddelike welriekendheid
aan almal toebedeel.

Eer aan die Vader en aan die Seun en aan die Heilige Gees.

Toon 4

Die genade van wonders wat deur God aan jou gegee is, o wyse,
wat in jou heilige relieke werksaam is,
verbaas waarlik die verstand van die gelowiges.
Daarom stroom menigtes vromes uit elke stand saam na jou Klooster,
en die siekes ontvang genesing deur jou hulp, o Heilige,
terwyl hulle Christus wat jou geheilig het, o Toegewyde,
met blydskap besing.

Nou en altyd en tot in ewigheid. Amen.

Die onderhouer van alles en die Skepper van die wêreld
is bo begrip geheel in u heilige skoot omvat, o Onbevlekte,
sonder om afstand te doen van die Vader se woning,
en Hy het tweevoudig uit u skoot voortgekom,
tegelyk mens en volkome God,
en Hy het Adam se natuur vergoddelik,
en die hele wêreld gered.

Derde Kathisma

Toon 8

As ‘n uitlegger van Ortodokse dogmas
en leermeester van geïnspireerde leringe
is jy as ‘n met-God-vervulde Hiërarg bewys
en bring jy op geïnspireerde wyse die ingesteldheid van die vromes
tot liefde vir God en die weg van heil.
Daarom het jy Godgesind op Aeghina ‘n eerwaardige klooster opgerig
vir die redding van siele, o Goddraende Nektarios.
Die menigte nonne aldaar vereer jou, eerwaardige relieke
en vier jou, heilige gedagtenis met eerbied.
                                       10



Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Die Heilige Nektarios het u geken
as die Kruik wat die Manna ontvang het,
en as die redelike, ligtende en Godstralende lampstaander,
o Onbevlekte,
daar hy as ‘n beoefenaar van die deug
tereg na siel en denke deur u verligting geestelik verlig is.
Daarom, o albesonge Theotokos,
het hy u reggelowig eweneens as alreine Moeder van Christus verkondig.
En terwyl hy nou die ligglans van u Seun geniet, o Reine,
verheerlik hy saam met die Engele u onuitspreeklike heerlikheid.

Die eerste Antifoon van die Bedevaartsliedere oftewel Anavathmi, in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Prokimenon – Toon 4

Wonderbaar is God in sy heiliges, die God van Israel.

Wonderbaar is God in sy heiliges, die God van Israel.

Vers: Wat die heiliges in sy land betref, Hy het sy hele wil wonderbaar onder
hulle gemaak.

Wonderbaar is God in sy heiliges, die God van Israel

Wonderbaar is God in sy heiliges, die God van Israel

Diaken*       Laat ons bid tot die Heer.

Volk          Heer, ontferm U.
                                      11


Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar
Ek sê vir julle, wie nie by die deur in die skaapstal ingaan nie, maar van 'n
ander kant af inklim, hy is 'n dief en 'n rower. Maar hy wat by die deur ingaan,
is 'n herder van die skape. Vir hom maak die deurwagter oop, en die skape
luister na sy stem; en hy roep sy eie skape by hulle naam en lei hulle uit. En
wanneer hy sy eie skape uitgebring het, loop hy voor hulle uit; en die skape
volg hom, omdat hulle sy stem ken. Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie. Hierdie
gelykenis het Jesus aan hulle vertel; maar hulle het nie verstaan wat dit was
wat Hy tot hulle gespreek het nie. Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle
geluister nie. Ek is die deur; as iemand deur My ingaan, sal hy gered word, en
hy sal ingaan en uitgaan en weiding vind.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
                                      12


wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Vandag het die Goddraende Nektarios,
die nuwe sieraad van die Kerk,
wat die wedloop van deug voltooi het,
sy reis na die hemel afgelê,
en ná hy hom in die glans van die Heiliges gevestig het,
geniet hy met onbedekte gesig die boom van die lewe,
terwyl hy die verligting van die verhewe heerlikheid ontvang.
En hy smeek om bevryding van gevare vir ons,
blywende vrede asook groot barmhartigheid.

Na die Derde Ode van die Kanon (wat nog vertaal moet word), die volgende
Kathisma
                                      13



Toon 5

Na jy die wedloop van die deug afgelê het, o Heilige Nektarios,
is jy op Goddelike wyse na die lewe wat nie oud word nie oorgebring,
en is jy as deelgenoot aan die heiliges openbaar.
Bid altyd saam met hulle tot Christus, die Meester van almal,
dat vergifnis van misstappe en sieleheil geskenk mag word
aan hulle wat jou gedagtenis vier.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Laat ons, die gelowiges, die uiters kosbare kruik wat God omvat het,
die immermaagdelike jongvrou en reine Theotokos,
besing en verheerlik,
want sy het ons van die vloek wat van ouds af geld, verlos,
toe sy sonder ervaring van die huwelik die Bo-wesenlike Woord gebaar het
ter verlossing van ons siele.

Kontakion

Laat ons met vreugde van hart
die nuutskynende ster van die Ortodoksie besing,
die pasgeboude keerwal van die Kerk.
Hy is deur die werking van die Gees verheerlik
en laat die oorvloedige genadegawe van genesinge opwel
vir hulle wat uitroep: Verheug jou, Vader Nektarios.

Ikos

Jy is as ‘n hemelgesinde mens in die wêreld bewys,
o Hiërarg van Christus, Nektarios.
Want jy het ‘n heilige lewe deurloop,
en met loutere heiligheid en Godvervuld in alles opgetree.
Daarom hoor jy van ons:

Verheug jou, jy deur wie die gelowiges verhef word.
Verheug jou, jy deur wie die vyande verbaas word.
Verheug jou, die gelyke van die Heilige Vaders.
Verheug jou, die heilige leermeester van die Reggelowiges.
Verheug jou, allerheilige woning van die Goddelike energie.
Verheug jou, omdat jy pas aan die Heiliges gelyk geword het.
Verheug jou, omdat jy jou op verstandige wyse van stoflike dinge geskei het.
Verheug jou, stralende segeteken van die Geloof.
Verheug jou, eerwaardige werktuig van die genade.
Verheug jou, jy deur wie die kerk van vreugde dans.
Verheug jou, jy deur wie die eiland Aeghina hom verheug.
Verheug jou, Vader Nektarios.
                                      14


Sinaksarion

Op die 9de van vandeesmaand, die gedagtenis aan ons Vader onder die
heiliges Nektarios, Metropoliet van Pentapolis in Egipte, die wonderdoener en
stigter van die Heilige Klooster van die Heilige Drie-eenheid op Aeghina, wat
in die jaar 1920 heilig ontslaap het.

Op dieselfde dag die gedagtenis aan ons toegewyde Moeder Matrona.

Op dieselfde dag die gedagtenis aan ons toegwyde Moeder Theoktista van
Lesbos.

Op dieselfde dag die gedagtenis aan ons toegewyde Moeders Eustolia en
Sopatra.

Op dieselfde dag die gedagtenis aan die heilige Martelaar Antonius.

Op dieselfde dag is die heilige Martelare Christoforus en Maura deur die
swaard vervolmaak.

Op dieselfde dag die gedagtenis aan die heilige Martelare Narses en Artemon.

Op dieselfde dag is ons toegwyde Vader Johannes wat vanweë die kleinheid
van sy liggamsgroote die Korte genoem is, in vrede vervolmaak.

Op dieselfde dag is ons toegwyde Vader Elladios in vrede vervolmaak.

Op dieselfde dag is ons toegewyde Vader Simeon die Vertaler in vrede
vervolmaak.

Op dieselfde dag is ons toegewyde Goddraende Vaders Efthimios en Neofitos,
stigters van die heilige eerwaardige Klooster Dochiarioe op Athos in vrede
vervolmaak..

Deur hul gebede, o Christus ons God, ontferm U oor ons en red ons. Amen.

Eksapostilarion – Toon 3

O Kerk, verheug jou, sing nuwe gesange
en loof jou seun en heilige bruidsbegeleier, Nektarios
wat pas as geheiligde opbenbaar is.

Theotokion – Toon 3

O Maagd deur God begegenadigd,
bid altyd tot u Seun en Meester
en God wat ryk aan barmhartigheid is
dat Hy die vromes uit alle nood verlos, o Theotokos.
Lofgesange
                                      15


Toon 1

Laat ons nou dat ons byeengekom het
met liedere die helige gedagtenis van Nektarios die Heilige vier,
waar hy pas op grond van die glans van sy lewe
deur Christus verheerlik is
met wonderbaarlike genadegawes van genesing
vir die versorging van die vromes.

Die kis met jou relieke, Vader Nektarios,
word as ’n tweede Bad van Siloam gesien.
Want dit beeindig vermoeiende siektes,
en dit deel gesondheid en verlossing toe aan hulle wat dit nader,
deur die werking van die Gees.

Vers. My mond sal wysheid spreek en die oordenking van my hart begrip.

Wie kan u magtige dade na waarde besing, o Lewegewende Heiland?
Want onlangs het U u eerwaardige Kerk
‘n suil en onvernietigbare grondslag gegee,
die oor-God-sprekende Nektarios,
wat U waarlik toegewyd gedien het.

Vers. U priesters, Here sal met geregtigheid beklee word en u heiliges sal bly
      wees.

Die welriekende geur van jou relieke,
o driemaal-salige Nektarios,
oortref die geur van ‘n volle veld
volgens die heilige stem Skrif
en dit verbly die sintuie van die vromes.
Daarom noem Aeghina jou salig
wanneer dit die Goddelike genade in jou sien.

Eer aan die Vader en aan die Seun en aan die Heilige Gees.

Toon 5

Toegewyde Vader, jy het die oordenking van God se Wet jou lewe gemaak,
en aan die lewe van die Heiliges van ouds gestalte gee.
Want jy het die oormoed van die vlees aan die gees onderwerp,
goedheid beoefen en en jou met vroomheid beklee,
soos ‘n Hiërarg vol van die wysheid van God
en ‘n beoefenaar van die ware deug.
Daarom is jy luisterryk deur God verheerlik,
en is jou kis deur die oorskaduing van die Trooster
as ‘n bron van genesinge bewys.
Maar, o salige Nektarios,
sprinkel die nektar van jou genade in ons siele,
en bid tot die Heer dat sy groot genade aan ons gegee mag word.
                                      16



Nou en altyd en tot in ewigheid. Amen.

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Die Veranderlike vir die Goddelike Liturgie

Die Typika word gesing.

Die Apostellesing

Prokimenon – Toon 7 (Ps. 115)
.
Kosbaar in die oë van die Here is die dood van sy heiliges.
Vers: Wat sal ons die Here vergeld vir alles waarmee Hy ons beloon het?

Die Lesing uit die T Brief van Paulus aan die Efesiërs (5:8-19).

Broeders, wandel soos kinders van die lig…

Halleluja - Toon 1 (Ps. 131)

U priesters, Here, sal met geregtigheid beklee word en u heiliges sal bly wees.
Vers: Want die Here het Sion uitgekies, Hy het dit as ‘n woonplek vir Hom
gekies

Die Lesing uit die Evangelie volgens Matthéüs (4:25-5:12)

In daardie tyd het groot menigtes Jesus gevolg…

Kommunielied

Die regverdige sal in ewige gedagtenis wees. Hy sal nie slegte tyding vrees
nie. Halleluja.
                                       1


Menaion 9 November: Die H. Nektarios van Pentapolis, die
wonderdoener

Die Veranderlike vir die Vesperdiens

Na die Aanvangspsalm, sê ons die eerste Stasis uit die Psalmboek “Geseënd
is die man…”.

Stigera by “Heer, ek het U aangeroep” – Toon 1

O sonderlinge wonder!
In die laaste tye het die wyse Nektarios
soos ‘n heerlike lamp in die wêreld gestraal
en die gelowiges met die uiters helder lig van die Evangelie verlig
deur Godwaardige woorde en ‘n onberispelike, voortreflike lewenswandel.
Daarom is hy deur die gawe van die Trooster verheerlik
en skenk hy sonder ophou genesinge aan dié wat hom daarom vra.

Groot is u voorsienigheid, o Christus!
Want soos U belowe het,
het U die wyse Nektarios
as u opregte vriend verheerlik met die gawe van wonders
na hy U met die glans van sy lewe verheelik het,
en het U aan almal duidelik die krag van liefde vir U getoon, o Heiland.
Gee U wat alle goedheid te bowe gaan,
ons daarom deur sy gebede
vergifnis van ons misstappe en volmaakte vrede.

Vandag verheug die versamelde gelowiges hulle op luisterryke wyse
en besing hulle jou tydens jou nuutingestelde gedagtenis, o heilige Nektarios,
en die Kerk van Christus
dans op mistieke wyse oor jou heerlikheid
daar sy in jou ‘n onverbreekbare grondslag gevind het in hierdie laaste dae.
Veral die eiland Aeghina verheug hom,
want sy het immers ‘n oorvloed van rykdom,
jou mirre-ademende relieke.

Toon 2

Met watter kranse van lof moet ons die hoof van die Hiërarg tooi?
Hy wat juis nou voortgestraal het
en die Kerk met die glinstering van vroomheid versier het,
die nuwe tooisel van die reggelowiges
wat in ywer gelyk aan die Hoëpriesters van ouds is.
Want na hy hul lewenswandel met oorleg nagevolg het,
is hy deur Christus verheerlik
Wat aan almal deur hom sy groot barmhartigheid skenk.

Met watter melodieuse liedere moet ons die Hiërarg prys?
Die heilige dienaar van God,
                                       2


en skatkis van die deugde,
die siter van die teologie,
die hemelse nektar van vroomheid
wat pas in die Kerk opgewel het
met ‘n Goddelike woord van genade uit wyse lippe,
en wat die gawe van wonderwerke van God ontvang het,
Nektarios die God-geïnspireerde.

Met watter geestelike woorde moet ons jou salig noem, o Hiërarg?
Wat te midde van die wêreld ‘n waarlik Goddelike lewe gelei het,
met heilige en onberispelike dade,
en later op die eiland Aeghina ‘n heilige Klooster vir God gevestig het,
as ‘n ander hawe vir siele, vry van golwe.
Saam met die Godgesinde Dionysios, die leraar daarvan,
behoed dit altyd, o Heilige Nektarios.

Eer aan die Vader en aan die Seun en aan die Heilige Gees.

Toon 6

Vandag het die nuwe fees van die Hiërarg Nektarios
soos ‘n pasverskene ster glansryk voortgestraal
en die Kerk verlig.
Kom daarom, o menigte reggelowiges,
laat ons met ‘n stem van vreugde tot hom uitroep:
Verheug jou, jy wat aan die lewe van die Heiliges van ouds
in hierdie bose dae waarin die liefde van baie gewyk het, gestalte gegee het
soos die Verlosser gesê het.
Verheug jou, jy wat deug by die onderrig gevoeg
en deur die woord van jou wysheid die siele van die gelowiges gereinig het.
Verheug jou, tooisel van Hoëpriesters,
beskermer van Aeghina en allervurige helper van die plaaslike klooster.
Daarom, o alsalige Nektarios,
waar jy by die troon van Goddelike majesteit staan,
bid sonder ophou vir hulle wat met geloof
jou, immereerwaardige gedagtenis vier.

Nou en altyd en tot in ewigheid. Amen. – Toon 6

Wie sou u nie salig noem nie, alheilige Maagd,
wie sou nie u geboortegewing sonder barensweë besing nie,
want die eniggebore Seun
wat buite alle tyd uit die Vader gestraal het,
het uit u, die reine, voortgekom
nadat Hy op onuitspreeklike wyse vlees geword het.
Van nature is Hy God,
en van nature het Hy terwille van ons mens geword,
nie verdeel in twee Persone nie,
maar sonder verwarring geken in twee nature.
                                        3


Smeek Hom, verhewe Alsalige,
dat Hy Hom oor ons siele sal ontferm.
Hierna volg die Intog en O Blye Lig, die prokimenon van die dag en die
volgende Skriflesings.

Die Lesing uit die Boek Spreuke

Die gedagtenis van die regverdige word met lofliedere gevier en die seën van
die Here is op sy hoof. Salig is die man wat wysheid vind, en die sterfling wat
verstandigheid ken. Want dit is beter om daarvoor handel te dryf as vir skatte
van goud en silwer. Dit is meer werd as kosbare gesteentes. Alles wat
kosbaar is, is dit nie werd nie. Want uit sy mond kom geregtigheid, en dra wet
en barmhartigheid op die tong. Luister dus na my, o kinders. Want ek sal
eerwaardige dinge spreek, en salig is die mens wat my weë bewaar. Want my
uitgange is uitgange van lewe, en welgevalle word deur die Here berei.
Daarom smeek ek julle, en spreek ek tot die mensekinders, want ek, wysheid,
het raad berei, en kennis en begrip uitgenooi. Raad en standvastigheid is
myne, verstandigheid is myne en sterkte is myne. Ek is lief vir hulle wat my
bemin, en hulle wat my soek, sal genade vind. Herken dus sluheid, o
onbedorwenes, neem dit ter harte, o onervarenes. Luister weer na my: want
ek sal eerwaardige dinge spreek, en waarhede deur my lippe openbaar. Want
my mond sal waarheid oordink, en leuenagtige lippe is ‘n gruwel in my oë. Al
die woorde van my mond gaan gepaard met geregtigheid, daar is niks
verdraaid of slinks daarin nie. Alles is reguit vir hulle wat verstaan en reg vir
hulle wat kennis vind. Want ek leer julle wat waar is, sodat jul hoop in die
Here mag wees en julle met gees vervul mag wees.

Die Lesing uit die Wysheid van Salomo (4:7-15)

Die regverdige sal, selfs as hy vroeg te sterwe kom, in rus verkeer. Want ‘n
eervolle ouderdom is nie die langdurende nie, en word nie deur die aantal jare
gemeet nie. Insig is grysheid vir die mensdom, en ‘n vlekkelose lewe is ‘n hoë
ouderdom. Toe hy God welbehaaglik geword het, is hy liefgehad, en terwyl hy
tussen sondaars gewoon het, is hy weggeneem. Hy is weggeraap, sodat
boosheid nie sy begrip verander en lis sy siel bedrieg nie. Want die
betowering van slegtheid verduister die goeie, en die onsekerheid van
begeerte ondergrawe ‘n onskuldige gemoed. In ‘n kort tydjie vervolmaak, het
hy lange jare volgemaak, want sy siel het die Here behaag. Daarom het hy
hom uit die midde van die boosheid gehaas. Die volke het dit gesien en nie
begryp nie, en soiets nie ter harte geneem nie, dat genade en barmhartigheid
onder sy heiliges is, en besoeking onder sy uitverkorenes.

Die Lesing uit die Wysheid van Salomo (Spreuke 10:31-32 en ‘n Seleksie)

Die mond van die regverdige drup wysheid, en die lippe van mense het
ervaring van bekoorlikhede. Die mond van wyses oordink wysheid, en
geregtigheid red hulle van die dood. Wanneer ‘n regverdige sterf, gaan hoop
nie verlore nie, want ‘n regverdige seun word vir die lewe gebore, en onder sy
seëninge sal hy die vrug van geregtigheid pluk. Vir die regverdiges is daar
altyd lig, en hulle sal genade en eer by die Here vind. Die tong van wyses ken
                                        4


die goeie, en wysheid sal in hul harte rus. Die Here het toegewyde harte lief,
en almal wat onskuldig in hul weg is, is vir hom aanvaarbaar. Die wysheid van
die Here sal die gesig van die verstandige verlig. Want dit bereik hulle wat dit
begeer nog voor dit bemerk is, en word sonder moeite gesien deur hulle wat
dit liefhet. Hy wat vroeg opstaan daarvoor sal nie swoeg nie, en hy wat ‘n
deurnagwaak hou daarvoor sal gou sonder sorge wees. Want dit is op soek
na hulle wat dit waardig is nie, en verskyn met ‘n goeie gesindheid in haar
omswerwinge aan hulle. Boosheid sal nooit die wysheid oorwin nie. Daarom
het ook ek ‘n liefhebber van haar skoonheid geword en daarmee vriende
gemaak, en dit vanaf my jeug gesoek, en ek het gestreef om haar as bruid na
my te bring. Want die Meester van almal het haar liefgehad. Want sy is ‘n
ingewydene in die kennis van God, en iemand wat sy werke kies. Die vrugte
van haar inspanning is deugde; Sy leer selfbeheersing en verstandigheid,
geregtigheid en dapperheid. Niks in mense se lewens is nuttiger as dit nie. As
iemand ryke ervaring begeer, sy weet hoe om die verlede en toekomstige te
vergelyk, sy ken die wendinge van woorde en die oplossings van raaisels, sy
sien tekens en wonders vooruit, en die uitkomste van tye en seisoene, en is in
alles ‘n goeie raadgewer. Want onsterflikheid is in haar, en roem in
gemeenskap met haar woord. Daarom het ek my tot die Here gewend en
Hom gesmeek en uit my hele hart tot Hom gespreek: “O God van ons Vaders,
en Here van barmhartigheid, wat alles deur u woord geskape het, en wat deur
u wysheid die mens toeberei het om oor die skepsele wat deur U onstaan het,
te heers, en om die wêreld in heiligheid en geregtigheid te bestuur, skenk my
die wysheid wat by u troon sit, en verwerp my nie uit die geledere van u
kinders nie, want ek is u dienskneg en die seun van u diensmaagd. Stuur
haar uit u heilige woning en vanaf die troon van u heerlikheid, om by my te
wees en my te leer wat vir U welbehaaglik is. En sy sal my met kennis lei en
my deur haar heerlikheid bewaar. Want die gedagtes van sterflikes is alles
nikswerd nie en hul planne is onseker.

Litie

Toon 1

Verbly jou in die Here, o Ortodokse Kerk,
verheug jou en dans, uitverkore bruid van die hemelse Koning.
Want kyk, in ons geslag verseël die Heilige Nektarios,
die ware Hiërarg van Christus,
eens en vir altyd wat van Godsweë vir jou as dogma gegee is
en verkondig hy dit op deurdringende wyse
met die genade waardeur hy deur die enige God verheerlik is.
Daarom, daar jy hom as suil en grondvesting verkry het
en die genade van sy wonders aanskou,
roep tot jou bruidegom uit:
“Here, eer aan U.”

Toon 2

Wie sal nie van vreugde opspring nie?
                                      5


Wie sal nie in die gees dans tydens die nuwe fees van die Hiërarg Nektarios
nie?
Want elke siel verheug hom wanneer dit hom verheerlik sien,
gelyk aan die Heiliges en beroemd deur sy wonders.
Terwyl ons die luister van sy lewe en die heiligheid van prestasies prys
laat ons daarom uitroep:
“Christus is gister en vandag dieselfde, en tot in ewigheid.”

Toon 3

Laat ons die woord van Dawid aanhaal
en soos gepas tot Nektarios, die ingewydene in heilige dinge, uitroep en sê:
“Salig is jy, en dit sal met jou goed gaan, allersalige Vader.
Want terwyl jy jou selfbeheersd en onberispelik gedra het,
is jy as hemelsgesind tydens jou lewe bewys,
‘n toegewyde en onbedorwe Hiërarg,
wat die dinge wat op God betrekking het met gepaste gewydheid vier
en die Kerk van Christus met wysheid dien.
En nou dat jy soos gepas met wonders verheerlik is,
kom jy gou hulle wat in nood verkeer te hulp
en skenk jy aan almal die versoeke wat tot hul heil sal strek.

Toon 4

Deur jou in die woord van genade te onderskei,
is jy as ‘n beproefde werker van die Evangelie van vrede,
en, soos die profeet sê, as die mond van God, bewys,
o Vader Nektarios.
En na jy jou van die wêreld se verwarring afgesonder het,
is jy deur stilte met God verenig
toe jy op die eiland Aeghina verkeer het.
Daar het jy ‘n oefenskool vir siele gestig
en ‘n voorbeeld van die deugde vir die nonne geword,
asook hul vader en leermeester,
en het jy in die slaap wat by die heiliges pas ontslaap,
terwyl jy sonder ophou vir ons siele bid.

Toon 4

Hoe gewyd was jou lewe en hoe welbehaaglik vir God, o Goddraende
Nektarios!
Hoe vreemd jou wonders wat jy daagliks doen
deur die genade wat aan jou gegee is!
Wie sal hom nie oor jou verwonder nie,
jy wat waarlik bewonderenswaardig is?
Of wie sal jou nie verheerlik nie,
jy wat deur God verheerlik is?
Want jou heilige relieke is as ‘n bron van genesinge bewys,
want dit genees ernstige siektes en verdryf onrein geeste
en almal wat hul met geloof daarheen haas,
                                       6


ontvang die redding van hul siele en die genesing van hul liggame,
terwyl hulle Christus verheerlik wat jou so wonderlik verheerlik het,

Eer aan die Vader en aan die Seun en aan die Heilige Gees.

Toon 5

Kom, o gelowiges uit alle oorde,
kom, laat ons op Aeghina vergader om die buitengewone wonders te sien
wat die regterhand van God nou daar bewerk het.
Want soos hy waarlik belowe het,
verheerlik Hy die Godgesinde Nektarios met ewige genadegawes,
daar hy deur sy Evangeliese lewenswyse uitgetroon het.
Daarom het Hy sy eerwaardige beendere met ‘n welriekende geur vervul
en dit ‘n bron van genesinge gemaak
vir hulle wat dit met eerbied nader.
Terwyl ons die lewensgeur daaruit gretig aanneem,
laat ons soos Dawid uitroep:
“Groot is U, o Here, en aan u majesteit is daar geen einde nie.
Red ons siele daardeur, o Mensliewende.”

Nou en altyd en tot in ewigheid. Amen.

Theotokion - Toon 5

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Apostiga

Toon 5

Verheug jou, jy wat in die laaste tye
soos ‘n ster van hemelse lig opgegaan het,
en met die glans van jou wonders
hulle wat deur die hartstogte verduister is
geestelik na die lig gelei het.
O Nektarios, denke wat deur God bevange is,
vol van die lig van God,
wat soos geskrywe staan,
jou met begrip in die Wet van ons God verdiep het,
allerhelderste lamp wat reeds tydens jou lewe, Vader,
die lig van vroomheid tot aan die eindes van die aarde laat straal het:
Smeek Christus dat ons siele sy groot genade gegee mag word.

Vers. My mond sal wysheid spreek en die oordenking van my hart begrip.

Na jy ‘n geestelike lewe met ‘n hemelse ingesteldheid deurloop het,
                                      7


is jy as ‘n geheiligde vat van die Heilige Gees openbaar, o Hiërarg,
wat indrukwekkend in jou nederigheid was
en die helderheid van jou siel laat deurskemer het
deur die goedheid van jou manier van doen
en jou ongekunstelde optrede,
waardeur jou erfdeel onder heiliges gekom het.
Daarom, terwyl ons die mirre-ademende kis met jou relieke omring,
roep ons in ootmoed uit, Nektarios:
“Gee ons telkens verlossing na liggaam en siel.”

Vers: U priesters sal met geregtigheid beklee word, Here, en u heiliges sal
      bly wees.

Die Kerk van Christus verheug haar
waar sy jou in hemelse heerlikheid verheerlik sien, Nektarios,
en sy verheerlik Christus omdat Hy jou ‘n wonderdoener gemaak het.
Veral die eiland Aeghina verheug hom
omdat sy die kis met jou relieke bekom het,
as ‘n onuitputlike skatkis van heiliging.
Maar nog meer as hulle straal jou met-God-vervulde Klooster,
wat altyd na jou opkyk en met trane uitroep:
“Jy is my heerlikheid,
en my hulp en beskutting, Vader en beskermer.”

Eer aan die Vader en aan die Seun en aan die Heilige Gees.

Toon 8

In die hemelse Jerusalem is jou geheiligde siel,
saam met die geeste van die Heiliges, o beroemde Nektarios;
maar op die eiland Aeghina is jou oorskot wat genade laat opwel,
‘n Godgegewe rykdom en ‘n onbaatsugtige plek van genesing
vir allerande siektes en alle benoudhede.
Want wanneer die lydendes van oraloor hulle daarnatoe haas,
ontvang hulle genesinge en die bedes wat tot hul verlossing lei,
en verheerlik hulle met ‘n dankbare stem
die Here wat jou verheerlik het.
Ons vra jou, bid tot Hom vir ons siele.

Nou en altyd en tot in ewigheid. Amen.

Toon 8

Ongehude Maagd,
wat God op onsegbare wyse in u vlees ontvang het,
Moeder van God die Allerhoogste,
neem die hulpgeroep van u dienaars aan, o al-onskuldige,
wat almal die reiniging van foute skenk.
Neem nou ons bedes aan
en smeek dat ons almal verlos word.
                                       8



Apolitikion – Toon 1

Laat ons, die gelowiges, Nektarios vereer,
kind van Silivria en beskermer van Aeghina,
wat in die laaste tye verskyn het as 'n ware vriend van die deug,
as 'n Godvervulde dienaar van Christus.
Want jy laat baie soorte heling opwel vir hulle wat eerbiedig roep:
Eer aan Christus wat jou verheerlik het;
eer aan Hom wat jou ‘n bron van verwondering gemaak het:
eer aan Hom wat deur jou heling vir almal bewerk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Theotokion – Toon 1

Toe Gabriël tot u, o Maagd, die “verheug u” spreek,
het die Meester van die heelal tydens sy spreke
in u, die heilige ark,
vlees aangeneem, soos die regverdige Dawid gesê het.
U is wyer as die hemele bewys,
daar u u Skepper gedra het.
Eer aan Hom wat in u gewoon het;
eer aan Hom wat uit u voortgekom het;
eer aan Hom
wat ons deur u geboortegewing bevry het.

Die Veranderlike vir die Mettediens

Kathismata – Toon 1

Soos ‘n stralende son het jy in die laaste tye oor ons opgegaan
deur jou heilige lewe, toegewyde Nektarios,
en almal gewek tot die eer en lof van Christus, die Meester van almal,
wat jou deur die mag van wonders
as ‘n verheerlikte bewys het, Vader.

Eer aan die Vader en aan die Heilige Gees

Jou allerkosbare hoof laat daagliks deur Goddelike voorsienigheid
oorvloedige genesinge opwel,
terwyl dit op mistieke wyse deur die salfgeur van die Gees
hulle wat met eerbied en liefde jou Heilige Klooster toeloop, verheug.

Nou en altyd en tot in ewigheid. Amen.

U het na u onsegbare geboortegewing Maagd gebly,
nadat u die Meester van almal uit u reine bloed gebaar het,
Hy wat geensins verander het van wat Hy was nie.
                                        9


Daarom verheerlik ons almal u groot dade, o Maagd,
en hoop ons om deur u vurige voorbidding gered te mag word.

Tweede kathisma

Toon 3

Die Meester het die reinheid van jou lewenswandel
en die regverdigheid van jou optrede
as ‘n geestelike offer aanvaar,
en jou ‘n bron van genesinge in Aeghina gemaak
vir hulle wat hul met geloof na jou heilige relieke haas
wat ‘n hemelse geur en ‘n Goddelike welriekendheid
aan almal toebedeel.

Eer aan die Vader en aan die Seun en aan die Heilige Gees.

Toon 4

Die genade van wonders wat deur God aan jou gegee is, o wyse,
wat in jou heilige relieke werksaam is,
verbaas waarlik die verstand van die gelowiges.
Daarom stroom menigtes vromes uit elke stand saam na jou Klooster,
en die siekes ontvang genesing deur jou hulp, o Heilige,
terwyl hulle Christus wat jou geheilig het, o Toegewyde,
met blydskap besing.

Nou en altyd en tot in ewigheid. Amen.

Die onderhouer van alles en die Skepper van die wêreld
is bo begrip geheel in u heilige skoot omvat, o Onbevlekte,
sonder om afstand te doen van die Vader se woning,
en Hy het tweevoudig uit u skoot voortgekom,
tegelyk mens en volkome God,
en Hy het Adam se natuur vergoddelik,
en die hele wêreld gered.

Derde Kathisma

Toon 8

As ‘n uitlegger van Ortodokse dogmas
en leermeester van geïnspireerde leringe
is jy as ‘n met-God-vervulde Hiërarg bewys
en bring jy op geïnspireerde wyse die ingesteldheid van die vromes
tot liefde vir God en die weg van heil.
Daarom het jy Godgesind op Aeghina ‘n eerwaardige klooster opgerig
vir die redding van siele, o Goddraende Nektarios.
Die menigte nonne aldaar vereer jou, eerwaardige relieke
en vier jou, heilige gedagtenis met eerbied.
                                       10



Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Die Heilige Nektarios het u geken
as die Kruik wat die Manna ontvang het,
en as die redelike, ligtende en Godstralende lampstaander,
o Onbevlekte,
daar hy as ‘n beoefenaar van die deug
tereg na siel en denke deur u verligting geestelik verlig is.
Daarom, o albesonge Theotokos,
het hy u reggelowig eweneens as alreine Moeder van Christus verkondig.
En terwyl hy nou die ligglans van u Seun geniet, o Reine,
verheerlik hy saam met die Engele u onuitspreeklike heerlikheid.

Die eerste Antifoon van die Bedevaartsliedere oftewel Anavathmi, in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Prokimenon – Toon 4

Wonderbaar is God in sy heiliges, die God van Israel.

Wonderbaar is God in sy heiliges, die God van Israel.

Vers: Wat die heiliges in sy land betref, Hy het sy hele wil wonderbaar onder
hulle gemaak.

Wonderbaar is God in sy heiliges, die God van Israel

Wonderbaar is God in sy heiliges, die God van Israel

Diaken*       Laat ons bid tot die Heer.

Volk          Heer, ontferm U.
                                      11


Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar
Ek sê vir julle, wie nie by die deur in die skaapstal ingaan nie, maar van 'n
ander kant af inklim, hy is 'n dief en 'n rower. Maar hy wat by die deur ingaan,
is 'n herder van die skape. Vir hom maak die deurwagter oop, en die skape
luister na sy stem; en hy roep sy eie skape by hulle naam en lei hulle uit. En
wanneer hy sy eie skape uitgebring het, loop hy voor hulle uit; en die skape
volg hom, omdat hulle sy stem ken. Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie. Hierdie
gelykenis het Jesus aan hulle vertel; maar hulle het nie verstaan wat dit was
wat Hy tot hulle gespreek het nie. Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle
geluister nie. Ek is die deur; as iemand deur My ingaan, sal hy gered word, en
hy sal ingaan en uitgaan en weiding vind.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
                                      12


wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Vandag het die Goddraende Nektarios,
die nuwe sieraad van die Kerk,
wat die wedloop van deug voltooi het,
sy reis na die hemel afgelê,
en ná hy hom in die glans van die Heiliges gevestig het,
geniet hy met onbedekte gesig die boom van die lewe,
terwyl hy die verligting van die verhewe heerlikheid ontvang.
En hy smeek om bevryding van gevare vir ons,
blywende vrede asook groot barmhartigheid.

Na die Derde Ode van die Kanon (wat nog vertaal moet word), die volgende
Kathisma
                                      13



Toon 5

Na jy die wedloop van die deug afgelê het, o Heilige Nektarios,
is jy op Goddelike wyse na die lewe wat nie oud word nie oorgebring,
en is jy as deelgenoot aan die heiliges openbaar.
Bid altyd saam met hulle tot Christus, die Meester van almal,
dat vergifnis van misstappe en sieleheil geskenk mag word
aan hulle wat jou gedagtenis vier.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Laat ons, die gelowiges, die uiters kosbare kruik wat God omvat het,
die immermaagdelike jongvrou en reine Theotokos,
besing en verheerlik,
want sy het ons van die vloek wat van ouds af geld, verlos,
toe sy sonder ervaring van die huwelik die Bo-wesenlike Woord gebaar het
ter verlossing van ons siele.

Kontakion

Laat ons met vreugde van hart
die nuutskynende ster van die Ortodoksie besing,
die pasgeboude keerwal van die Kerk.
Hy is deur die werking van die Gees verheerlik
en laat die oorvloedige genadegawe van genesinge opwel
vir hulle wat uitroep: Verheug jou, Vader Nektarios.

Ikos

Jy is as ‘n hemelgesinde mens in die wêreld bewys,
o Hiërarg van Christus, Nektarios.
Want jy het ‘n heilige lewe deurloop,
en met loutere heiligheid en Godvervuld in alles opgetree.
Daarom hoor jy van ons:

Verheug jou, jy deur wie die gelowiges verhef word.
Verheug jou, jy deur wie die vyande verbaas word.
Verheug jou, die gelyke van die Heilige Vaders.
Verheug jou, die heilige leermeester van die Reggelowiges.
Verheug jou, allerheilige woning van die Goddelike energie.
Verheug jou, omdat jy pas aan die Heiliges gelyk geword het.
Verheug jou, omdat jy jou op verstandige wyse van stoflike dinge geskei het.
Verheug jou, stralende segeteken van die Geloof.
Verheug jou, eerwaardige werktuig van die genade.
Verheug jou, jy deur wie die kerk van vreugde dans.
Verheug jou, jy deur wie die eiland Aeghina hom verheug.
Verheug jou, Vader Nektarios.
                                      14


Sinaksarion

Op die 9de van vandeesmaand, die gedagtenis aan ons Vader onder die
heiliges Nektarios, Metropoliet van Pentapolis in Egipte, die wonderdoener en
stigter van die Heilige Klooster van die Heilige Drie-eenheid op Aeghina, wat
in die jaar 1920 heilig ontslaap het.

Op dieselfde dag die gedagtenis aan ons toegewyde Moeder Matrona.

Op dieselfde dag die gedagtenis aan ons toegwyde Moeder Theoktista van
Lesbos.

Op dieselfde dag die gedagtenis aan ons toegewyde Moeders Eustolia en
Sopatra.

Op dieselfde dag die gedagtenis aan die heilige Martelaar Antonius.

Op dieselfde dag is die heilige Martelare Christoforus en Maura deur die
swaard vervolmaak.

Op dieselfde dag die gedagtenis aan die heilige Martelare Narses en Artemon.

Op dieselfde dag is ons toegwyde Vader Johannes wat vanweë die kleinheid
van sy liggamsgroote die Korte genoem is, in vrede vervolmaak.

Op dieselfde dag is ons toegwyde Vader Elladios in vrede vervolmaak.

Op dieselfde dag is ons toegewyde Vader Simeon die Vertaler in vrede
vervolmaak.

Op dieselfde dag is ons toegewyde Goddraende Vaders Efthimios en Neofitos,
stigters van die heilige eerwaardige Klooster Dochiarioe op Athos in vrede
vervolmaak..

Deur hul gebede, o Christus ons God, ontferm U oor ons en red ons. Amen.

Eksapostilarion – Toon 3

O Kerk, verheug jou, sing nuwe gesange
en loof jou seun en heilige bruidsbegeleier, Nektarios
wat pas as geheiligde opbenbaar is.

Theotokion – Toon 3

O Maagd deur God begegenadigd,
bid altyd tot u Seun en Meester
en God wat ryk aan barmhartigheid is
dat Hy die vromes uit alle nood verlos, o Theotokos.
Lofgesange
                                      15


Toon 1

Laat ons nou dat ons byeengekom het
met liedere die helige gedagtenis van Nektarios die Heilige vier,
waar hy pas op grond van die glans van sy lewe
deur Christus verheerlik is
met wonderbaarlike genadegawes van genesing
vir die versorging van die vromes.

Die kis met jou relieke, Vader Nektarios,
word as ’n tweede Bad van Siloam gesien.
Want dit beeindig vermoeiende siektes,
en dit deel gesondheid en verlossing toe aan hulle wat dit nader,
deur die werking van die Gees.

Vers. My mond sal wysheid spreek en die oordenking van my hart begrip.

Wie kan u magtige dade na waarde besing, o Lewegewende Heiland?
Want onlangs het U u eerwaardige Kerk
‘n suil en onvernietigbare grondslag gegee,
die oor-God-sprekende Nektarios,
wat U waarlik toegewyd gedien het.

Vers. U priesters, Here sal met geregtigheid beklee word en u heiliges sal bly
      wees.

Die welriekende geur van jou relieke,
o driemaal-salige Nektarios,
oortref die geur van ‘n volle veld
volgens die heilige stem Skrif
en dit verbly die sintuie van die vromes.
Daarom noem Aeghina jou salig
wanneer dit die Goddelike genade in jou sien.

Eer aan die Vader en aan die Seun en aan die Heilige Gees.

Toon 5

Toegewyde Vader, jy het die oordenking van God se Wet jou lewe gemaak,
en aan die lewe van die Heiliges van ouds gestalte gee.
Want jy het die oormoed van die vlees aan die gees onderwerp,
goedheid beoefen en en jou met vroomheid beklee,
soos ‘n Hiërarg vol van die wysheid van God
en ‘n beoefenaar van die ware deug.
Daarom is jy luisterryk deur God verheerlik,
en is jou kis deur die oorskaduing van die Trooster
as ‘n bron van genesinge bewys.
Maar, o salige Nektarios,
sprinkel die nektar van jou genade in ons siele,
en bid tot die Heer dat sy groot genade aan ons gegee mag word.
                                      16



Nou en altyd en tot in ewigheid. Amen.

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Die Veranderlike vir die Goddelike Liturgie

Die Typika word gesing.

Die Apostellesing

Prokimenon – Toon 7 (Ps. 115)
.
Kosbaar in die oë van die Here is die dood van sy heiliges.
Vers: Wat sal ons die Here vergeld vir alles waarmee Hy ons beloon het?

Die Lesing uit die T Brief van Paulus aan die Efesiërs (5:8-19).

Broeders, wandel soos kinders van die lig…

Halleluja - Toon 1 (Ps. 131)

U priesters, Here, sal met geregtigheid beklee word en u heiliges sal bly wees.
Vers: Want die Here het Sion uitgekies, Hy het dit as ‘n woonplek vir Hom
gekies

Die Lesing uit die Evangelie volgens Matthéüs (4:25-5:12)

In daardie tyd het groot menigtes Jesus gevolg…

Kommunielied

Die regverdige sal in ewige gedagtenis wees. Hy sal nie slegte tyding vrees
nie. Halleluja.
                                       1


Menaion 9 November: Die H. Nektarios van Pentapolis, die
wonderdoener

Die Veranderlike vir die Vesperdiens

Na die Aanvangspsalm, sê ons die eerste Stasis uit die Psalmboek “Geseënd
is die man…”.

Stigera by “Heer, ek het U aangeroep” – Toon 1

O sonderlinge wonder!
In die laaste tye het die wyse Nektarios
soos ‘n heerlike lamp in die wêreld gestraal
en die gelowiges met die uiters helder lig van die Evangelie verlig
deur Godwaardige woorde en ‘n onberispelike, voortreflike lewenswandel.
Daarom is hy deur die gawe van die Trooster verheerlik
en skenk hy sonder ophou genesinge aan dié wat hom daarom vra.

Groot is u voorsienigheid, o Christus!
Want soos U belowe het,
het U die wyse Nektarios
as u opregte vriend verheerlik met die gawe van wonders
na hy U met die glans van sy lewe verheelik het,
en het U aan almal duidelik die krag van liefde vir U getoon, o Heiland.
Gee U wat alle goedheid te bowe gaan,
ons daarom deur sy gebede
vergifnis van ons misstappe en volmaakte vrede.

Vandag verheug die versamelde gelowiges hulle op luisterryke wyse
en besing hulle jou tydens jou nuutingestelde gedagtenis, o heilige Nektarios,
en die Kerk van Christus
dans op mistieke wyse oor jou heerlikheid
daar sy in jou ‘n onverbreekbare grondslag gevind het in hierdie laaste dae.
Veral die eiland Aeghina verheug hom,
want sy het immers ‘n oorvloed van rykdom,
jou mirre-ademende relieke.

Toon 2

Met watter kranse van lof moet ons die hoof van die Hiërarg tooi?
Hy wat juis nou voortgestraal het
en die Kerk met die glinstering van vroomheid versier het,
die nuwe tooisel van die reggelowiges
wat in ywer gelyk aan die Hoëpriesters van ouds is.
Want na hy hul lewenswandel met oorleg nagevolg het,
is hy deur Christus verheerlik
Wat aan almal deur hom sy groot barmhartigheid skenk.

Met watter melodieuse liedere moet ons die Hiërarg prys?
Die heilige dienaar van God,
                                       2


en skatkis van die deugde,
die siter van die teologie,
die hemelse nektar van vroomheid
wat pas in die Kerk opgewel het
met ‘n Goddelike woord van genade uit wyse lippe,
en wat die gawe van wonderwerke van God ontvang het,
Nektarios die God-geïnspireerde.

Met watter geestelike woorde moet ons jou salig noem, o Hiërarg?
Wat te midde van die wêreld ‘n waarlik Goddelike lewe gelei het,
met heilige en onberispelike dade,
en later op die eiland Aeghina ‘n heilige Klooster vir God gevestig het,
as ‘n ander hawe vir siele, vry van golwe.
Saam met die Godgesinde Dionysios, die leraar daarvan,
behoed dit altyd, o Heilige Nektarios.

Eer aan die Vader en aan die Seun en aan die Heilige Gees.

Toon 6

Vandag het die nuwe fees van die Hiërarg Nektarios
soos ‘n pasverskene ster glansryk voortgestraal
en die Kerk verlig.
Kom daarom, o menigte reggelowiges,
laat ons met ‘n stem van vreugde tot hom uitroep:
Verheug jou, jy wat aan die lewe van die Heiliges van ouds
in hierdie bose dae waarin die liefde van baie gewyk het, gestalte gegee het
soos die Verlosser gesê het.
Verheug jou, jy wat deug by die onderrig gevoeg
en deur die woord van jou wysheid die siele van die gelowiges gereinig het.
Verheug jou, tooisel van Hoëpriesters,
beskermer van Aeghina en allervurige helper van die plaaslike klooster.
Daarom, o alsalige Nektarios,
waar jy by die troon van Goddelike majesteit staan,
bid sonder ophou vir hulle wat met geloof
jou, immereerwaardige gedagtenis vier.

Nou en altyd en tot in ewigheid. Amen. – Toon 6

Wie sou u nie salig noem nie, alheilige Maagd,
wie sou nie u geboortegewing sonder barensweë besing nie,
want die eniggebore Seun
wat buite alle tyd uit die Vader gestraal het,
het uit u, die reine, voortgekom
nadat Hy op onuitspreeklike wyse vlees geword het.
Van nature is Hy God,
en van nature het Hy terwille van ons mens geword,
nie verdeel in twee Persone nie,
maar sonder verwarring geken in twee nature.
                                        3


Smeek Hom, verhewe Alsalige,
dat Hy Hom oor ons siele sal ontferm.
Hierna volg die Intog en O Blye Lig, die prokimenon van die dag en die
volgende Skriflesings.

Die Lesing uit die Boek Spreuke

Die gedagtenis van die regverdige word met lofliedere gevier en die seën van
die Here is op sy hoof. Salig is die man wat wysheid vind, en die sterfling wat
verstandigheid ken. Want dit is beter om daarvoor handel te dryf as vir skatte
van goud en silwer. Dit is meer werd as kosbare gesteentes. Alles wat
kosbaar is, is dit nie werd nie. Want uit sy mond kom geregtigheid, en dra wet
en barmhartigheid op die tong. Luister dus na my, o kinders. Want ek sal
eerwaardige dinge spreek, en salig is die mens wat my weë bewaar. Want my
uitgange is uitgange van lewe, en welgevalle word deur die Here berei.
Daarom smeek ek julle, en spreek ek tot die mensekinders, want ek, wysheid,
het raad berei, en kennis en begrip uitgenooi. Raad en standvastigheid is
myne, verstandigheid is myne en sterkte is myne. Ek is lief vir hulle wat my
bemin, en hulle wat my soek, sal genade vind. Herken dus sluheid, o
onbedorwenes, neem dit ter harte, o onervarenes. Luister weer na my: want
ek sal eerwaardige dinge spreek, en waarhede deur my lippe openbaar. Want
my mond sal waarheid oordink, en leuenagtige lippe is ‘n gruwel in my oë. Al
die woorde van my mond gaan gepaard met geregtigheid, daar is niks
verdraaid of slinks daarin nie. Alles is reguit vir hulle wat verstaan en reg vir
hulle wat kennis vind. Want ek leer julle wat waar is, sodat jul hoop in die
Here mag wees en julle met gees vervul mag wees.

Die Lesing uit die Wysheid van Salomo (4:7-15)

Die regverdige sal, selfs as hy vroeg te sterwe kom, in rus verkeer. Want ‘n
eervolle ouderdom is nie die langdurende nie, en word nie deur die aantal jare
gemeet nie. Insig is grysheid vir die mensdom, en ‘n vlekkelose lewe is ‘n hoë
ouderdom. Toe hy God welbehaaglik geword het, is hy liefgehad, en terwyl hy
tussen sondaars gewoon het, is hy weggeneem. Hy is weggeraap, sodat
boosheid nie sy begrip verander en lis sy siel bedrieg nie. Want die
betowering van slegtheid verduister die goeie, en die onsekerheid van
begeerte ondergrawe ‘n onskuldige gemoed. In ‘n kort tydjie vervolmaak, het
hy lange jare volgemaak, want sy siel het die Here behaag. Daarom het hy
hom uit die midde van die boosheid gehaas. Die volke het dit gesien en nie
begryp nie, en soiets nie ter harte geneem nie, dat genade en barmhartigheid
onder sy heiliges is, en besoeking onder sy uitverkorenes.

Die Lesing uit die Wysheid van Salomo (Spreuke 10:31-32 en ‘n Seleksie)

Die mond van die regverdige drup wysheid, en die lippe van mense het
ervaring van bekoorlikhede. Die mond van wyses oordink wysheid, en
geregtigheid red hulle van die dood. Wanneer ‘n regverdige sterf, gaan hoop
nie verlore nie, want ‘n regverdige seun word vir die lewe gebore, en onder sy
seëninge sal hy die vrug van geregtigheid pluk. Vir die regverdiges is daar
altyd lig, en hulle sal genade en eer by die Here vind. Die tong van wyses ken
                                        4


die goeie, en wysheid sal in hul harte rus. Die Here het toegewyde harte lief,
en almal wat onskuldig in hul weg is, is vir hom aanvaarbaar. Die wysheid van
die Here sal die gesig van die verstandige verlig. Want dit bereik hulle wat dit
begeer nog voor dit bemerk is, en word sonder moeite gesien deur hulle wat
dit liefhet. Hy wat vroeg opstaan daarvoor sal nie swoeg nie, en hy wat ‘n
deurnagwaak hou daarvoor sal gou sonder sorge wees. Want dit is op soek
na hulle wat dit waardig is nie, en verskyn met ‘n goeie gesindheid in haar
omswerwinge aan hulle. Boosheid sal nooit die wysheid oorwin nie. Daarom
het ook ek ‘n liefhebber van haar skoonheid geword en daarmee vriende
gemaak, en dit vanaf my jeug gesoek, en ek het gestreef om haar as bruid na
my te bring. Want die Meester van almal het haar liefgehad. Want sy is ‘n
ingewydene in die kennis van God, en iemand wat sy werke kies. Die vrugte
van haar inspanning is deugde; Sy leer selfbeheersing en verstandigheid,
geregtigheid en dapperheid. Niks in mense se lewens is nuttiger as dit nie. As
iemand ryke ervaring begeer, sy weet hoe om die verlede en toekomstige te
vergelyk, sy ken die wendinge van woorde en die oplossings van raaisels, sy
sien tekens en wonders vooruit, en die uitkomste van tye en seisoene, en is in
alles ‘n goeie raadgewer. Want onsterflikheid is in haar, en roem in
gemeenskap met haar woord. Daarom het ek my tot die Here gewend en
Hom gesmeek en uit my hele hart tot Hom gespreek: “O God van ons Vaders,
en Here van barmhartigheid, wat alles deur u woord geskape het, en wat deur
u wysheid die mens toeberei het om oor die skepsele wat deur U onstaan het,
te heers, en om die wêreld in heiligheid en geregtigheid te bestuur, skenk my
die wysheid wat by u troon sit, en verwerp my nie uit die geledere van u
kinders nie, want ek is u dienskneg en die seun van u diensmaagd. Stuur
haar uit u heilige woning en vanaf die troon van u heerlikheid, om by my te
wees en my te leer wat vir U welbehaaglik is. En sy sal my met kennis lei en
my deur haar heerlikheid bewaar. Want die gedagtes van sterflikes is alles
nikswerd nie en hul planne is onseker.

Litie

Toon 1

Verbly jou in die Here, o Ortodokse Kerk,
verheug jou en dans, uitverkore bruid van die hemelse Koning.
Want kyk, in ons geslag verseël die Heilige Nektarios,
die ware Hiërarg van Christus,
eens en vir altyd wat van Godsweë vir jou as dogma gegee is
en verkondig hy dit op deurdringende wyse
met die genade waardeur hy deur die enige God verheerlik is.
Daarom, daar jy hom as suil en grondvesting verkry het
en die genade van sy wonders aanskou,
roep tot jou bruidegom uit:
“Here, eer aan U.”

Toon 2

Wie sal nie van vreugde opspring nie?
                                      5


Wie sal nie in die gees dans tydens die nuwe fees van die Hiërarg Nektarios
nie?
Want elke siel verheug hom wanneer dit hom verheerlik sien,
gelyk aan die Heiliges en beroemd deur sy wonders.
Terwyl ons die luister van sy lewe en die heiligheid van prestasies prys
laat ons daarom uitroep:
“Christus is gister en vandag dieselfde, en tot in ewigheid.”

Toon 3

Laat ons die woord van Dawid aanhaal
en soos gepas tot Nektarios, die ingewydene in heilige dinge, uitroep en sê:
“Salig is jy, en dit sal met jou goed gaan, allersalige Vader.
Want terwyl jy jou selfbeheersd en onberispelik gedra het,
is jy as hemelsgesind tydens jou lewe bewys,
‘n toegewyde en onbedorwe Hiërarg,
wat die dinge wat op God betrekking het met gepaste gewydheid vier
en die Kerk van Christus met wysheid dien.
En nou dat jy soos gepas met wonders verheerlik is,
kom jy gou hulle wat in nood verkeer te hulp
en skenk jy aan almal die versoeke wat tot hul heil sal strek.

Toon 4

Deur jou in die woord van genade te onderskei,
is jy as ‘n beproefde werker van die Evangelie van vrede,
en, soos die profeet sê, as die mond van God, bewys,
o Vader Nektarios.
En na jy jou van die wêreld se verwarring afgesonder het,
is jy deur stilte met God verenig
toe jy op die eiland Aeghina verkeer het.
Daar het jy ‘n oefenskool vir siele gestig
en ‘n voorbeeld van die deugde vir die nonne geword,
asook hul vader en leermeester,
en het jy in die slaap wat by die heiliges pas ontslaap,
terwyl jy sonder ophou vir ons siele bid.

Toon 4

Hoe gewyd was jou lewe en hoe welbehaaglik vir God, o Goddraende
Nektarios!
Hoe vreemd jou wonders wat jy daagliks doen
deur die genade wat aan jou gegee is!
Wie sal hom nie oor jou verwonder nie,
jy wat waarlik bewonderenswaardig is?
Of wie sal jou nie verheerlik nie,
jy wat deur God verheerlik is?
Want jou heilige relieke is as ‘n bron van genesinge bewys,
want dit genees ernstige siektes en verdryf onrein geeste
en almal wat hul met geloof daarheen haas,
                                       6


ontvang die redding van hul siele en die genesing van hul liggame,
terwyl hulle Christus verheerlik wat jou so wonderlik verheerlik het,

Eer aan die Vader en aan die Seun en aan die Heilige Gees.

Toon 5

Kom, o gelowiges uit alle oorde,
kom, laat ons op Aeghina vergader om die buitengewone wonders te sien
wat die regterhand van God nou daar bewerk het.
Want soos hy waarlik belowe het,
verheerlik Hy die Godgesinde Nektarios met ewige genadegawes,
daar hy deur sy Evangeliese lewenswyse uitgetroon het.
Daarom het Hy sy eerwaardige beendere met ‘n welriekende geur vervul
en dit ‘n bron van genesinge gemaak
vir hulle wat dit met eerbied nader.
Terwyl ons die lewensgeur daaruit gretig aanneem,
laat ons soos Dawid uitroep:
“Groot is U, o Here, en aan u majesteit is daar geen einde nie.
Red ons siele daardeur, o Mensliewende.”

Nou en altyd en tot in ewigheid. Amen.

Theotokion - Toon 5

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Apostiga

Toon 5

Verheug jou, jy wat in die laaste tye
soos ‘n ster van hemelse lig opgegaan het,
en met die glans van jou wonders
hulle wat deur die hartstogte verduister is
geestelik na die lig gelei het.
O Nektarios, denke wat deur God bevange is,
vol van die lig van God,
wat soos geskrywe staan,
jou met begrip in die Wet van ons God verdiep het,
allerhelderste lamp wat reeds tydens jou lewe, Vader,
die lig van vroomheid tot aan die eindes van die aarde laat straal het:
Smeek Christus dat ons siele sy groot genade gegee mag word.

Vers. My mond sal wysheid spreek en die oordenking van my hart begrip.

Na jy ‘n geestelike lewe met ‘n hemelse ingesteldheid deurloop het,
                                      7


is jy as ‘n geheiligde vat van die Heilige Gees openbaar, o Hiërarg,
wat indrukwekkend in jou nederigheid was
en die helderheid van jou siel laat deurskemer het
deur die goedheid van jou manier van doen
en jou ongekunstelde optrede,
waardeur jou erfdeel onder heiliges gekom het.
Daarom, terwyl ons die mirre-ademende kis met jou relieke omring,
roep ons in ootmoed uit, Nektarios:
“Gee ons telkens verlossing na liggaam en siel.”

Vers: U priesters sal met geregtigheid beklee word, Here, en u heiliges sal
      bly wees.

Die Kerk van Christus verheug haar
waar sy jou in hemelse heerlikheid verheerlik sien, Nektarios,
en sy verheerlik Christus omdat Hy jou ‘n wonderdoener gemaak het.
Veral die eiland Aeghina verheug hom
omdat sy die kis met jou relieke bekom het,
as ‘n onuitputlike skatkis van heiliging.
Maar nog meer as hulle straal jou met-God-vervulde Klooster,
wat altyd na jou opkyk en met trane uitroep:
“Jy is my heerlikheid,
en my hulp en beskutting, Vader en beskermer.”

Eer aan die Vader en aan die Seun en aan die Heilige Gees.

Toon 8

In die hemelse Jerusalem is jou geheiligde siel,
saam met die geeste van die Heiliges, o beroemde Nektarios;
maar op die eiland Aeghina is jou oorskot wat genade laat opwel,
‘n Godgegewe rykdom en ‘n onbaatsugtige plek van genesing
vir allerande siektes en alle benoudhede.
Want wanneer die lydendes van oraloor hulle daarnatoe haas,
ontvang hulle genesinge en die bedes wat tot hul verlossing lei,
en verheerlik hulle met ‘n dankbare stem
die Here wat jou verheerlik het.
Ons vra jou, bid tot Hom vir ons siele.

Nou en altyd en tot in ewigheid. Amen.

Toon 8

Ongehude Maagd,
wat God op onsegbare wyse in u vlees ontvang het,
Moeder van God die Allerhoogste,
neem die hulpgeroep van u dienaars aan, o al-onskuldige,
wat almal die reiniging van foute skenk.
Neem nou ons bedes aan
en smeek dat ons almal verlos word.
                                       8



Apolitikion – Toon 1

Laat ons, die gelowiges, Nektarios vereer,
kind van Silivria en beskermer van Aeghina,
wat in die laaste tye verskyn het as 'n ware vriend van die deug,
as 'n Godvervulde dienaar van Christus.
Want jy laat baie soorte heling opwel vir hulle wat eerbiedig roep:
Eer aan Christus wat jou verheerlik het;
eer aan Hom wat jou ‘n bron van verwondering gemaak het:
eer aan Hom wat deur jou heling vir almal bewerk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Theotokion – Toon 1

Toe Gabriël tot u, o Maagd, die “verheug u” spreek,
het die Meester van die heelal tydens sy spreke
in u, die heilige ark,
vlees aangeneem, soos die regverdige Dawid gesê het.
U is wyer as die hemele bewys,
daar u u Skepper gedra het.
Eer aan Hom wat in u gewoon het;
eer aan Hom wat uit u voortgekom het;
eer aan Hom
wat ons deur u geboortegewing bevry het.

Die Veranderlike vir die Mettediens

Kathismata – Toon 1

Soos ‘n stralende son het jy in die laaste tye oor ons opgegaan
deur jou heilige lewe, toegewyde Nektarios,
en almal gewek tot die eer en lof van Christus, die Meester van almal,
wat jou deur die mag van wonders
as ‘n verheerlikte bewys het, Vader.

Eer aan die Vader en aan die Heilige Gees

Jou allerkosbare hoof laat daagliks deur Goddelike voorsienigheid
oorvloedige genesinge opwel,
terwyl dit op mistieke wyse deur die salfgeur van die Gees
hulle wat met eerbied en liefde jou Heilige Klooster toeloop, verheug.

Nou en altyd en tot in ewigheid. Amen.

U het na u onsegbare geboortegewing Maagd gebly,
nadat u die Meester van almal uit u reine bloed gebaar het,
Hy wat geensins verander het van wat Hy was nie.
                                        9


Daarom verheerlik ons almal u groot dade, o Maagd,
en hoop ons om deur u vurige voorbidding gered te mag word.

Tweede kathisma

Toon 3

Die Meester het die reinheid van jou lewenswandel
en die regverdigheid van jou optrede
as ‘n geestelike offer aanvaar,
en jou ‘n bron van genesinge in Aeghina gemaak
vir hulle wat hul met geloof na jou heilige relieke haas
wat ‘n hemelse geur en ‘n Goddelike welriekendheid
aan almal toebedeel.

Eer aan die Vader en aan die Seun en aan die Heilige Gees.

Toon 4

Die genade van wonders wat deur God aan jou gegee is, o wyse,
wat in jou heilige relieke werksaam is,
verbaas waarlik die verstand van die gelowiges.
Daarom stroom menigtes vromes uit elke stand saam na jou Klooster,
en die siekes ontvang genesing deur jou hulp, o Heilige,
terwyl hulle Christus wat jou geheilig het, o Toegewyde,
met blydskap besing.

Nou en altyd en tot in ewigheid. Amen.

Die onderhouer van alles en die Skepper van die wêreld
is bo begrip geheel in u heilige skoot omvat, o Onbevlekte,
sonder om afstand te doen van die Vader se woning,
en Hy het tweevoudig uit u skoot voortgekom,
tegelyk mens en volkome God,
en Hy het Adam se natuur vergoddelik,
en die hele wêreld gered.

Derde Kathisma

Toon 8

As ‘n uitlegger van Ortodokse dogmas
en leermeester van geïnspireerde leringe
is jy as ‘n met-God-vervulde Hiërarg bewys
en bring jy op geïnspireerde wyse die ingesteldheid van die vromes
tot liefde vir God en die weg van heil.
Daarom het jy Godgesind op Aeghina ‘n eerwaardige klooster opgerig
vir die redding van siele, o Goddraende Nektarios.
Die menigte nonne aldaar vereer jou, eerwaardige relieke
en vier jou, heilige gedagtenis met eerbied.
                                       10



Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Die Heilige Nektarios het u geken
as die Kruik wat die Manna ontvang het,
en as die redelike, ligtende en Godstralende lampstaander,
o Onbevlekte,
daar hy as ‘n beoefenaar van die deug
tereg na siel en denke deur u verligting geestelik verlig is.
Daarom, o albesonge Theotokos,
het hy u reggelowig eweneens as alreine Moeder van Christus verkondig.
En terwyl hy nou die ligglans van u Seun geniet, o Reine,
verheerlik hy saam met die Engele u onuitspreeklike heerlikheid.

Die eerste Antifoon van die Bedevaartsliedere oftewel Anavathmi, in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Prokimenon – Toon 4

Wonderbaar is God in sy heiliges, die God van Israel.

Wonderbaar is God in sy heiliges, die God van Israel.

Vers: Wat die heiliges in sy land betref, Hy het sy hele wil wonderbaar onder
hulle gemaak.

Wonderbaar is God in sy heiliges, die God van Israel

Wonderbaar is God in sy heiliges, die God van Israel

Diaken*       Laat ons bid tot die Heer.

Volk          Heer, ontferm U.
                                      11


Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Johannes (10:1-9)

Volk         Eer aan U, o Heer, eer aan U.

Priester     Laat ons aandag gee.

Die Here het vir die Jode wat na Hom gekom het, gesê: Voorwaar, voorwaar
Ek sê vir julle, wie nie by die deur in die skaapstal ingaan nie, maar van 'n
ander kant af inklim, hy is 'n dief en 'n rower. Maar hy wat by die deur ingaan,
is 'n herder van die skape. Vir hom maak die deurwagter oop, en die skape
luister na sy stem; en hy roep sy eie skape by hulle naam en lei hulle uit. En
wanneer hy sy eie skape uitgebring het, loop hy voor hulle uit; en die skape
volg hom, omdat hulle sy stem ken. Hulle sal 'n vreemde nooit volg nie, maar
van hom wegvlug, omdat hulle die stem van die vreemdes nie ken nie. Hierdie
gelykenis het Jesus aan hulle vertel; maar hulle het nie verstaan wat dit was
wat Hy tot hulle gespreek het nie. Jesus het toe weer vir hulle gesê:
Voorwaar, voorwaar Ek sê vir julle, Ek is die deur van die skape. Almal wat
voor My gekom het, is diewe en rowers; maar die skape het nie na hulle
geluister nie. Ek is die deur; as iemand deur My ingaan, sal hy gered word, en
hy sal ingaan en uitgaan en weiding vind.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
                                      12


wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Hiërarg, o Barmhartige, wis my baie oortredinge uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Vandag het die Goddraende Nektarios,
die nuwe sieraad van die Kerk,
wat die wedloop van deug voltooi het,
sy reis na die hemel afgelê,
en ná hy hom in die glans van die Heiliges gevestig het,
geniet hy met onbedekte gesig die boom van die lewe,
terwyl hy die verligting van die verhewe heerlikheid ontvang.
En hy smeek om bevryding van gevare vir ons,
blywende vrede asook groot barmhartigheid.

Na die Derde Ode van die Kanon (wat nog vertaal moet word), die volgende
Kathisma
                                      13



Toon 5

Na jy die wedloop van die deug afgelê het, o Heilige Nektarios,
is jy op Goddelike wyse na die lewe wat nie oud word nie oorgebring,
en is jy as deelgenoot aan die heiliges openbaar.
Bid altyd saam met hulle tot Christus, die Meester van almal,
dat vergifnis van misstappe en sieleheil geskenk mag word
aan hulle wat jou gedagtenis vier.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Laat ons, die gelowiges, die uiters kosbare kruik wat God omvat het,
die immermaagdelike jongvrou en reine Theotokos,
besing en verheerlik,
want sy het ons van die vloek wat van ouds af geld, verlos,
toe sy sonder ervaring van die huwelik die Bo-wesenlike Woord gebaar het
ter verlossing van ons siele.

Kontakion

Laat ons met vreugde van hart
die nuutskynende ster van die Ortodoksie besing,
die pasgeboude keerwal van die Kerk.
Hy is deur die werking van die Gees verheerlik
en laat die oorvloedige genadegawe van genesinge opwel
vir hulle wat uitroep: Verheug jou, Vader Nektarios.

Ikos

Jy is as ‘n hemelgesinde mens in die wêreld bewys,
o Hiërarg van Christus, Nektarios.
Want jy het ‘n heilige lewe deurloop,
en met loutere heiligheid en Godvervuld in alles opgetree.
Daarom hoor jy van ons:

Verheug jou, jy deur wie die gelowiges verhef word.
Verheug jou, jy deur wie die vyande verbaas word.
Verheug jou, die gelyke van die Heilige Vaders.
Verheug jou, die heilige leermeester van die Reggelowiges.
Verheug jou, allerheilige woning van die Goddelike energie.
Verheug jou, omdat jy pas aan die Heiliges gelyk geword het.
Verheug jou, omdat jy jou op verstandige wyse van stoflike dinge geskei het.
Verheug jou, stralende segeteken van die Geloof.
Verheug jou, eerwaardige werktuig van die genade.
Verheug jou, jy deur wie die kerk van vreugde dans.
Verheug jou, jy deur wie die eiland Aeghina hom verheug.
Verheug jou, Vader Nektarios.
                                      14


Sinaksarion

Op die 9de van vandeesmaand, die gedagtenis aan ons Vader onder die
heiliges Nektarios, Metropoliet van Pentapolis in Egipte, die wonderdoener en
stigter van die Heilige Klooster van die Heilige Drie-eenheid op Aeghina, wat
in die jaar 1920 heilig ontslaap het.

Op dieselfde dag die gedagtenis aan ons toegewyde Moeder Matrona.

Op dieselfde dag die gedagtenis aan ons toegwyde Moeder Theoktista van
Lesbos.

Op dieselfde dag die gedagtenis aan ons toegewyde Moeders Eustolia en
Sopatra.

Op dieselfde dag die gedagtenis aan die heilige Martelaar Antonius.

Op dieselfde dag is die heilige Martelare Christoforus en Maura deur die
swaard vervolmaak.

Op dieselfde dag die gedagtenis aan die heilige Martelare Narses en Artemon.

Op dieselfde dag is ons toegwyde Vader Johannes wat vanweë die kleinheid
van sy liggamsgroote die Korte genoem is, in vrede vervolmaak.

Op dieselfde dag is ons toegwyde Vader Elladios in vrede vervolmaak.

Op dieselfde dag is ons toegewyde Vader Simeon die Vertaler in vrede
vervolmaak.

Op dieselfde dag is ons toegewyde Goddraende Vaders Efthimios en Neofitos,
stigters van die heilige eerwaardige Klooster Dochiarioe op Athos in vrede
vervolmaak..

Deur hul gebede, o Christus ons God, ontferm U oor ons en red ons. Amen.

Eksapostilarion – Toon 3

O Kerk, verheug jou, sing nuwe gesange
en loof jou seun en heilige bruidsbegeleier, Nektarios
wat pas as geheiligde opbenbaar is.

Theotokion – Toon 3

O Maagd deur God begegenadigd,
bid altyd tot u Seun en Meester
en God wat ryk aan barmhartigheid is
dat Hy die vromes uit alle nood verlos, o Theotokos.
Lofgesange
                                      15


Toon 1

Laat ons nou dat ons byeengekom het
met liedere die helige gedagtenis van Nektarios die Heilige vier,
waar hy pas op grond van die glans van sy lewe
deur Christus verheerlik is
met wonderbaarlike genadegawes van genesing
vir die versorging van die vromes.

Die kis met jou relieke, Vader Nektarios,
word as ’n tweede Bad van Siloam gesien.
Want dit beeindig vermoeiende siektes,
en dit deel gesondheid en verlossing toe aan hulle wat dit nader,
deur die werking van die Gees.

Vers. My mond sal wysheid spreek en die oordenking van my hart begrip.

Wie kan u magtige dade na waarde besing, o Lewegewende Heiland?
Want onlangs het U u eerwaardige Kerk
‘n suil en onvernietigbare grondslag gegee,
die oor-God-sprekende Nektarios,
wat U waarlik toegewyd gedien het.

Vers. U priesters, Here sal met geregtigheid beklee word en u heiliges sal bly
      wees.

Die welriekende geur van jou relieke,
o driemaal-salige Nektarios,
oortref die geur van ‘n volle veld
volgens die heilige stem Skrif
en dit verbly die sintuie van die vromes.
Daarom noem Aeghina jou salig
wanneer dit die Goddelike genade in jou sien.

Eer aan die Vader en aan die Seun en aan die Heilige Gees.

Toon 5

Toegewyde Vader, jy het die oordenking van God se Wet jou lewe gemaak,
en aan die lewe van die Heiliges van ouds gestalte gee.
Want jy het die oormoed van die vlees aan die gees onderwerp,
goedheid beoefen en en jou met vroomheid beklee,
soos ‘n Hiërarg vol van die wysheid van God
en ‘n beoefenaar van die ware deug.
Daarom is jy luisterryk deur God verheerlik,
en is jou kis deur die oorskaduing van die Trooster
as ‘n bron van genesinge bewys.
Maar, o salige Nektarios,
sprinkel die nektar van jou genade in ons siele,
en bid tot die Heer dat sy groot genade aan ons gegee mag word.
                                      16



Nou en altyd en tot in ewigheid. Amen.

Ons, die gelowiges, noem u salig, o Maagd Theotokos,
en ons verheerlik u tereg as onwankelbare stad,
onverwoesbare muur, onvernietigbare beskerming
en toevlug van ons siele.

Die Veranderlike vir die Goddelike Liturgie

Die Typika word gesing.

Die Apostellesing

Prokimenon – Toon 7 (Ps. 115)
.
Kosbaar in die oë van die Here is die dood van sy heiliges.
Vers: Wat sal ons die Here vergeld vir alles waarmee Hy ons beloon het?

Die Lesing uit die T Brief van Paulus aan die Efesiërs (5:8-19).

Broeders, wandel soos kinders van die lig…

Halleluja - Toon 1 (Ps. 131)

U priesters, Here, sal met geregtigheid beklee word en u heiliges sal bly wees.
Vers: Want die Here het Sion uitgekies, Hy het dit as ‘n woonplek vir Hom
gekies

Die Lesing uit die Evangelie volgens Matthéüs (4:25-5:12)

In daardie tyd het groot menigtes Jesus gevolg…

Kommunielied

Die regverdige sal in ewige gedagtenis wees. Hy sal nie slegte tyding vrees
nie. Halleluja.
