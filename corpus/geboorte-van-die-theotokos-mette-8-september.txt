                                    1


           Die Mette vir die Geboorte van ons Alheilige Meesteres,
           die Theotokos en immermaagd Maria

Priester   Geseënd is ons God, immer, nou en altyd en tot in ewigheid.

Leser      Amen.

Priester   Eer aan U, ons God, eer aan U.

           Hemelse Koning, Trooster, Gees van die Waarheid,
           alomteenwoordig en met Wie alles vervul is,
           Skatkis van die goeie en Gewer van lewe,
           kom woon in ons,
           suiwer ons van alle onreinheid,
           en red ons siele, o Goeie.

Leser      Heilige God, Heilige Magtige, Heilige Onsterflike, ontferm U
           oor ons. (drie maal)

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Alheilige Drie-eenheid, ontferm U oor ons.
           Here, reinig ons van ons sondes.
           Meester, vergeef ons ons oortredinge.
           Heilige, besoek en genees ons swakhede,
           om u Naams ontwil.

           Here, ontferm U. Here, ontferm U. Here, ontferm U.

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Onse Vader, wat in die hemele is,
           laat u naam geheilig word.
           Laat u koninkryk kom.
           Laat u wil geskied
           soos in die hemel net so ook op die aarde.
           Gee ons vandag ons daaglikse brood
           en vergeef ons ons skulde
           soos ons ook ons skuldenaars vergewe
           en lei ons nie in versoeking nie
           maar verlos ons van die bose.

Priester   Want aan U behoort die Koninkryk en die krag en die heerlikheid,
           aan die Vader en die Seun en die Heilige Gees, nou en altyd en
           tot in ewigheid.

Leser      Amen.
                                   2


           O Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.

           Uit vrye wil verhef op die Kruis,
           skenk u barmhartighede, o Christus God, aan die nuwe
           gemeenskap wat u naam dra.
           Verbly u volk deur u krag
           en skenk hul die oorwinning oor hul vyande.
           Mag hul U as bondgenoot hê
           'n wapen van vrede
           'n onoorwinlike segeteken.

           Nou en altyd en tot in ewigheid. Amen.

           Ontsagwekkende beskermster
           wat nie beskaam nie,
           verag, o goeie, ons smeekbedes nie.
           O albesonge Theotokos,
           versterk die Ortodokse gemeenskap,
           red u volk en gee hulle die oorwinning vanuit die hemel,
           want u het God gebaar, o eniggeseënde.

Diaken*    Wees ons barmhartig, o God, volgens u groot barmhartigheid,
           ons bid U, hoor ons en wees barmhartig.

Volk       Here, ontferm U. (3x) En so na elk van die oorblywende bedes.

           Ook bid ons vir die vrome, Ortodokse Christene.

           Ook bid ons vir ons vader, pous en patriarg N., ons aartsbiskop
           en herder N., en vir al ons broers en susters in Christus.

Priester   Want U is ‘n barmhartige en mensliewende God, en tot U stuur
           ons die lof omhoog, tot die Vader en die Seun en die Heilige
           Gees, nou en altyd en tot in ewigheid.

Leser      Amen. Vader, seën in die Naam van die Here.

Priester   Eer aan die heilige, eenwesenlike, lewendmakende en
           onverdeelde Drie-eenheid, immer, nou en altyd en tot in
           ewigheid.

Leser      Amen.

Die Ses Psalms
                                       3


Eer aan God in die hoogste hemele, en vrede op aarde, in die mense 'n
welbehae. (drie maal)

Here, U sal my lippe open, en my mond sal u lof verkondig. (twee maal

Psalm 3

O Here, waarom het my verdrukkers vermenigvuldig? Baie staan teen my op.
Baie sê van my siel: Daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige
berg.
Ek het gaan lê en aan die slaap geraak; ek het wakker geword, want die Here
sal my help.
Ek sal nie bang wees vir tienduisende van die volk wat rondom my stelling
inneem nie.
Staan op, Here; red my, my God; want U het almal geslaan wat my sonder
rede haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here
sal my help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen
vrede in my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle
my neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou
gegaan.
Want my lendene is gevul met bespottinge, en daar is geen genesing in my
vlees nie.
Ek is mishandel en erg verneder, ek het geweekla vanweë die gesug van my
hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie
by my nie.
My vriende en bure het nadergekom en teenoor my gestaan, en my
naasbestaandes het ver van my gestaan.
En dié wat my lewe soek het geweld gebruik, en hulle wat my ongeluk soek
het dwaashede gepraat en die hele dag listige planne bedink.
Maar ek, soos 'n dowe het ek niks gehoor nie, en soos 'n stomme wat sy
mond nie oopmaak nie.
En ek het geword soos 'n man wat nie hoor nie en wat geen teregwysing in sy
mond het nie.
                                        4


Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my
voete gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie
nagejaag het.
Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder
water.
So het ek in die heiligdom voor U verskyn, om u mag en u heerlikheid te sien.
Want u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys
met jubelende lippe.
Wanneer ek aan U gedink het op my bed, soggens, het ek oor U gepeins.
Want U was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die
aarde ingaan. Hulle sal oorgelewer word aan die mag van die swaard; die
deel van jakkalse sal hulle word.
Maar die koning sal bly wees in God; elkeen wat by Hom sweer sal geprys
word, want die mond van hulle wat onregmatige dinge spreek, is toegestop.

En weer:

Soggens het ek oor U gepeins. Want U was 'n hulp vir my, en in die
skaduwee van u vleuels sal ek jubel.
My siel is aan U verkleef, u regterhand het my gehelp.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.
                                       5


Psalm 87

Here, God van my heil, bedags, en ook in die nag, het ek voor u aangesig
geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die
doderyk gekom.
Ek is gereken by die wat in die kuil neerdaal; ek het geword soos 'n man wat
sonder hulp is, vry onder die dooies.
Soos die wat verslaan is en in die graf lê, aan wie U nie gedink het nie, en
hulle is afgestoot van u hand.
Hulle het my in die diepste kuil gesit, in duisternis en in die skadu van die
dood.
U grimmigheid het swaar op my gerus, en U het al u golwe teen my gebring.
U het my bekendes ver van my verwyder; hulle het my 'n gruwel vir hulself
gemaak.
Ek is oorgelewer en het nie uitgegaan nie; my oë het swak geword vanweë
my armoede.
Ek het U aangeroep, Here, die hele dag deur; ek het my hande tot U
uitgestrek.
Sal U vir die dooies wonders doen? Of sal geneeshere hulle laat opstaan om
U in erkentlikheid te bely?
Sal iemand u barmhartigheid in die graf bekendmaak, of u waarheid in die
plek van vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet
kom.
Waarom, Here, het U my siel verstoot, en wend U u aangesig van my af weg?
Ek is arm en ervaar moeite van my jeug af; nadat ek verhoog is, is ek
verneder en het ek in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my
ellende.

En weer:

Here, God van my heil, bedags het ek geroep en ook snags voor U. Laat my
gebed voor u aangesig kom, neig u oor tot my smeking.

Psalm 102

Loof die Here, o my siel, lofwaardig is u, o Heer. Loof die Here o my siel, en
alles wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
Wat jou lewe verlos van die verderf, wat jou met barmhartigheid en deernis
kroon.
Wat jou verlange met die goeie vervul. Jou jeug sal weer nuut word soos die
van 'n arend.
                                       6


Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig
wees nie.
Nie volgens ons ongeregtighede het Hy met ons gehandel nie, ook het Hy ons
nie vergeld volgens ons sondes nie.
Want so hoog soos die hemel is bo die aarde het die Here sy barmhartigheid
laat toeneem oor dié wat Hom vrees.
So ver as die ooste van die weste is, so ver het Hy ons ongeregtighede van
ons verwyder.
Soos 'n vader medelye het met sy kinders, so het die Here medelye gehad
met dié wat Hom vrees, want Hy, Hy weet watter maaksel ons is, Hy het
onthou dat ons stof is.
Die mens: soos die gras is sy dae; soos 'n blom van die veld, so sal hy bloei.
Want die wind het daaroor gegaan, en dit sal nie meer wees nie, en dit sal sy
plek nie meer ken nie.
Maar die barmhartigheid van die Here is van ewigheid tot ewigheid oor dié
wat Hom vrees.
En sy geregtigheid vir kindskinders; vir dié wat sy verbond hou; en dink aan
sy gebooie om dié te doen.
Die Here het sy troon in die hemel berei en sy koninkryk heers oor alles. Loof
die Here, al sy Engele, kragtiges in mag wat sy woord volbring in
gehoorsaamheid aan die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here,
o my siel.

En weer:

Op al die plekke van sy heerskappy: Loof die Here, o my siel.

Psalm 142

Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond
verneder; hy het my laat sit in duisternis soos hulle wat lankal dood is, en my
gees is vermoeid oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u
hande het ek steeds nagedink.
Ek het my hande tot U uitgestrek; my siel smag na U soos 'n dorsland.
Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in
die kuil neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek
my siel opgehef.
                                        7


Bevry my van my vyande, Here, want tot U het ek my toevlug geneem. Leer
my om u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here,
sal U my lewend maak.
In u geregtigheid sal U my siel uit verdrukking lei. En in u ontferming sal U my
vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg
nie. (twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons
              bid tot die Heer.

              Om vrede vir die hele wêreld, die welsyn van die heilige Kerke
              van God, en die eenheid van almal, laat ons bid tot die Heer.

              Vir hierdie heilige Huis, en vir hulle wat dit met geloof, eerbied
              en die vrees van God betree, laat ons bid tot die Heer.

              Vir ons vader, pous en patriarg N., vir ons aartsbiskop en herder
              N., vir die eerbiedwaardige priesterskap, die diakonaat in
              Christus, vir alle geestelikes en die hele volk, laat ons bid tot die
              Heer.

              Vir die mense van ons land, en vir alle owerhede en magte wat
              oor ons gestel is, laat ons bid tot die Heer.

              Vir hierdie patriargaat en hierdie heilige bisdom, vir alle stede en
              dorpe, en vir die gelowiges wat daar woon, laat ons bid tot die
              Heer.

              Vir gunstige weer, ‘n oorvloedige opbrengs van die aarde, en tye
              van vrede, laat ons bid tot die Heer.

              Vir reisigers op land, see en in die lug, vir hulle wat siek is en
              hulle wat ly, vir gevangenes en hul verlossing, laat ons bid tot
              die Heer.
                                      8


              Om ons bevryding van alle verdrukking, toorn, gevaar en nood,
              laat ons bid tot die Heer.

              Help ons, red ons, ontferm U oor ons en bewaar ons, o God,
              deur u genade.

              Terwyl ons ons alheilige, onbevlekte, hooggeseënde en
              glorieryke Meesteres, die Theotokos en immermaagd Maria,
              saam met al die heiliges gedenk, laat ons onsself en mekaar en
              ons hele lewe toevertrou aan Christus ons God.

Volk          Aan U, o Heer.

              Want U kom toe alle heerlikheid, eer en aanbidding, Vader,
              Seun en Heilige Gees, nou en altyd en tot in ewigheid.

Volk          Amen.


Toon 4

Die Here is God en het aan ons verskyn. Geseënd is Hy wat kom in die Naam
van die Here.

Vs. 1 Bely die Here met dankbaarheid, en roep sy heilige Naam aan.

Die Here is God en het aan ons verskyn. Geseënd is Hy wat kom in die Naam
van die Here.

Vs. 2 Al die nasies het my omsingel, maar in die Naam van die Here het ek
      hulle afgeweer.

Die Here is God en het aan ons verskyn. Geseënd is Hy wat kom in die Naam
van die Here.

Vs. 3 Dit het van die Here gekom, en dit is wonderbaar in ons oë.

Die Here is God en het aan ons verskyn. Geseënd is Hy wat kom in die Naam
van die Here.

Apolitikion – Toon 4

U geboorte, o Theotokos, het vreugde aan die hele wêreld openbaar,
want uit u het die Son van Geregtigheid, Christus ons God, opgekom.
Hy het die vloek losgemaak en die seën gegee.
En ná hy die dood beeindig het,
het Hy ons die ewige lewe gegee.

(Drie maal)
                                      9


DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want aan U behoort die mag, en aan U behoort die koninkryk en
             die krag en die heerlikheid: aan die Vader en die Seun en die
             Heilige Gees, nou en altyd en tot in ewigheid.

Volk         Amen.

Kathisma – Toon 4

O Dawid, roep uit: “Wat het God aan jou beloof?”
“Kyk, wat Hy aan my beloof het, het Hy vervul,” sê hy,
“deur uit die vrug van my lendene die Maagd te gee,
uit wie die Skepper, Christus die nuwe Adam, gebore is
om as Koning op my troon te sit.
En vandag heers Hy as Koning
wat ‘n onwankelbare koninkryk het.”
Die onvrugbare baar die Theotokos en voedster van ons lewe.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Herhaal: O Dawid roep uit…

Kathisma – Toon 4

Uit die wortel van Isai en die lendene van Dawid
word Maria, die diensmaagd van God, vandag vir ons gebore,
en die heelal word nuutgemaak en vergoddelik.
Verheug julle saam, hemel en aarde.
Loof haar, stamme van die nasies.
Joachim is bly en Anna vier fees en roep uit:
“Die onvrugbare baar die Theotkos en voedster van ons lewe.”
                                       10


Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Herhaal: Uit die wortel van Isai…

Na die Polyeleos, die kathisma.

Toon 8

Laat die hemel hom verheug en die aarde bly wees,
want die hemel van God is op aarde gebore,
die bruid van God volgens die belofte.
Die onvrugbare soog die kindjie Maria.
Joachim verheug hom in die geboorte,
en sê: “‘n Staf is vir my gebore,
waaruit die blom, Christus, gespruit het uit die wortel van Dawid.
‘n Waarlik paradoksale wonder!”

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Herhaal: Laat die hemel hom verheug…

Die eerste Antifoon van die Bedevaartsliedere oftewel Anavathmi in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Die Prokimenon - Toon 4 (Ps. 44)

Ek sal u naam gedenk van geslag tot geslag.

Ek sal u naam gedenk van geslag tot geslag.

Vers. My hart het ‘n goei woord geuiter.
                                      11


Ek sal u naam gedenk van geslag tot geslag.

Ek sal u naam gedenk * van geslag tot geslag.

Diaken*      Laat ons bid tot die Heer.

Volk         Heer, ontferm U.

Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Lukas (1:39-49, 56)


Volk         Eer aan U, o Heer, eer aan U.

Priester     Laat ons aandag gee.

In daardie dae het Maria opgestaan en haastig na die bergstreek gegaan, na
'n stad van Juda; en sy het in die huis van Sagaría gekom en Elisabet gegroet.
En toe Elisabet die groet van Maria hoor, het die kindjie in haar skoot
opgespring; en Elisabet is vervul met die Heilige Gees en het met 'n groot
stem uitgeroep en gesê: Geseënd is jy onder vroue, en geseënd is die vrug
van jou skoot! En wat het my oorgekom dat die moeder van my Here na my
toe kom? Want kyk, toe die geluid van jou groet in my ore klink, het die kindjie
in my skoot van vreugde opgespring. En salig is sy wat geglo het, want die
dinge wat deur die Here aan haar gesê is, sal vervul word. En Maria het gesê:
My siel maak die Here groot, en my gees is verheug in God, my Saligmaker;
omdat Hy die nederige toestand van sy diensmaagd aangesien het, want kyk,
van nou af sal al die geslagte my salig noem. Want Hy wat magtig is, het
groot dinge aan my gedoen, en heilig is sy naam. En Maria het by haar
omtrent drie maande gebly; en sy het teruggegaan na haar huis toe.

Volk         Eer aan U, o Heer, eer aan U.

Psalm 50
                                      12


Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Theotokos, o Barmhartige, wis my baie oortredinge
uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
                                      13


Toon 4

Die vreugde van die hele wêreld, die Albesonge Maagd,
het uit die regverdige Joachim en Anna vir ons opgekom,
sy wat vanweë haar buitegewone goedheid ‘n lewende tempel van God word,
en alleen tereg as Theotokos bekend staan.
Deur haar smekinge, o Christus ons God,
stuur u vrede op die wêreld neer
en op ons siele u groot barmhartigheid.


Priester     O God, red u volk en seën u erfdeel. Besoek u wêreld met
             barmhartigheid en ontferming. Verhef die horing van Ortodokse
             Christene, en laat u ryke barmhartighede op ons neerdaal, deur
             die gebede van ons al-onbevlekte Meesteres, die Theotokos en
             immermaagd Maria, wie se Geboorte ons vier, deur die krag van
             die kosbare en lewendmakende Kruis, die beskerming van die
             eerbiedwaardige, liggaamlose hemelse kragte, die smekinge
             van die eerbiedwaardige, glorieryke profeet, Voorloper en Doper,
             Johannes, van die heilige, glorieryke en alomgeëerde Apostels,
             die heilige, glorieryke en seëvierende Martelare en Martelaresse,
             van ons heilige en Goddraende Vaders en Moeders, van die
             heilige N. (aan wie die kerk toegewy is, vir soverre nie reeds
             vermeld nie), van die heilige en regverdige Voorouers van God,
             Joachim en Anna, en al u Heiliges, smeek ons U, o Here, wat
             alleen ryk aan barmhartigheid is, hoor ons, sondaars, wat tot U
             bid en wees ons barmhartig

Volk         Here, ontferm U. (12x)

Priester     Deur die genade, medelye en mensliewendheid van u
             eniggebore Seun, met Wie U geloof word, saam met u alheilige,
             goeie en lewendmakende Gees, nou en altyd en tot in ewigheid.

Volk         Amen.

Eerste Kanon (Odes 1-8 verkort, Ode 9 volledig)

Eerste Ode – Toon 2
Irmos

Kom, o volke, laat ons ‘n lied sing vir Christus ons God,
wat die see geklief het
en die volk wat Hy uit die slawerny van die Egiptenare laat gaan het, gelei het,
want Hy is verheerlik.

Tweede Kanon

Eerste Ode – Toon 8
Irmos
                                      14


Laat ons sing tot Hom wat die vyande met sy arm verbrysel
en Israel deur die Rooi See gevoer het,
as ons verlosser en God,
want Hy is verheerlik.

Katawasia - Toon 8

Moses het die onoorwinlike wapen, die Kruis,
op die water geteken deur met sy staf
'n reguit lyn te trek en die Rooi See in twee te deel
vir Israel wat te voet gegaan het,
en deur dit daarna dwars te hou, het hy die see bymekaar laat kom
en Farao se strydwaens getref.
Laat ons daarom sing tot Christus ons God, want Hy is verheerlik.

Eerste Kanon

Derde Ode – Toon 2
Irmos

Versterk ons in U, Here,
wat die sonde deur die kruishout gedood het,
en plant die vrees vir U in die harte van ons wat U besing.

Tweede Kanon

Derde Ode – Toon 8
Irmos

My hart is versterk in die Here,
my horing is verhef in my God,
my mond is verruim teenoor my vyande,
ek het my verheug in u verlossing.

Katawasia – Toon 8

Aäron se staf word as voorbeeld van die geheimenis gesien,
want deur te bot het dit getoon wie priester moes wees,
En in die Kerk, wat voorheen onvrugbaar was,
het die kruishout nou gebloei, tot haar krag en standvastigheid.

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.
                                      15


Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is ons God, en tot U stuur ons die lof omhoog, tot die
             Vader en die Seun en die Heilige Gees, nou en altyd en tot in
             ewigheid.

Volk         Amen.

             Hipakoï – Toon 2

‘n Ondeurganklike Poort,
vir ons God alleen bewaar,
het die Profeet die heilige Maagd genoem.
Deur haar het die Here gegaan,
uit haar het Allerhoogste voortgekom,
en dit weer verseël gelaat,
daar Hy ons lewe van bederf verlos.

Ook die volgende kathisma kan gesing word – Toon 4

Die Maagd Maria en ware Theotokos
het vandag soos ‘n wolk van lig oor ons gestraal,
en uit die Regverdiges kom sy voort tot ons heerlkheid.
Adam word nie meer veroordeel nie,
en Eva is van haar bande bevry.
Daarom roep ons met vrymoedigheid tot die enige Reine:
“U geboorte verkondig vreugde aan die hele wêreld.”

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Herhaal: Die Maagd Maria…

Eerste Kanon

Vierde Ode – Toon 2
Irmos

Ek het die berig van u heilsbestel gehoor, o Heer,
en U verheerlik, o enig Mensliewende.

Tweede Kanon
                                      16


Vierde Ode – Toon 8
Irmos

Ek het die berig aangaande U gehoor, o Heer, en het gevrees;
want in u onuitspreeklike Raad,
het U, hoewel U ewige God is,
vlees geword en uit die Maagd voortgekom.
Eer aan u heerlikheid, o Christus,
eer aan u mag.

Katawasia – Toon 8

Ek het die geheimenis van u heilsbestel gehoor, o Here,
ek het u werke oordink en u Godheid verheerlik.

Eerste Kanon

Vyfde Ode – Toon 2
Irmos

U wat die skadubeeld en newel van raaiselagtige uitdrukkings verdryf het,
en met die koms van die waarheid deur die diensmaagd van God
die harte van die gelowiges verlig het,
lei ook ons in u lig, o Christus.

Tweede Kanon

Vyfde Ode – Toon 8
Irmos

Here, ons God, gee ons u vrede.
Here ons God, maak ons u eie.
Here, buiten U ken ons geen ander nie,
ons roep u Naam aan.

Katawasia – Toon 8

O driemaalsalige Kruishout
waarop Christus, die Koning en Here, uitgestrek is!
Deur jou het die bedrieër tot 'n val gekom
wat die mensdom met die boom verlei het.
Hy is in die strik gevang gestel deur God,
Hy wat in die vlees op jou gekruisig is
en ons siele die vrede skenk.

Eerste Kanon

Sesde Ode – Toon 2
Irmos
                                      17


Jona het uit die walvis tot die Here geroep:
“Ek bid U, lei my op vanaf die bodem van die Doderyk,
sodat ek U as my Verlosser
met ‘n stem van lof en in ‘n gees van waarheid
‘n offer mag bring.”

Tweede Kanon

Sesde Ode – Toon 8
Irmos

Die waters van die see, o Mensliewende,
die golwe van die lewe teister my,
maar soos Jona uit die walvis,
bring my lewe op uit die bederf,
o goedhartige Here.

Katawasia – Toon 8

 In die buik van die seemonster
het Jona sy arms in die vorm van 'n Kruis uitgestrek
en duidelik die verlossende lyding voorafgebeeld.
Deur na drie dae daaruit te kom
het hy die wonderbaarlike Opstanding uitgebeeld
die Opstanding van Christus ons God
wat in die vlees gekruisig is,
en wat die wêreld verlig het deur sy Verrysenis op die derde dag.

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is die Vredevors en die Redder van ons siele, en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.
                                      18


Kontakion – Toon 4

Deur u heilige geboorte, o Onbevlekte,
is Joachim en Anna van die smaad van kinderloosheid,
en Adam en Eva van die bederf van die dood bevry .
Verlos van die skuld van oortredinge
vier u volk fees terwyl hulle u toeroep:
“Die onvrugbare baar die Theotokos
en voedster van ons lewe.”
Ikos

Die gebed en sugting van Joachim en Anna oor hul onvrugbaarheid en
kinderloosheid was aanvaarbaar en het die ore van Here bereik, en hulle het
‘n lewebrengende vrug vir die wêreld laat ontspruit. Want hy doen sy gebed
op die berg, en sy dra haar smaad in die tuin, maar met vreugde baar die
onvrugbare die Theotokos en voedster van ons lewe.

Sinaksarion

Op die agste van die maand die Geboorte van ons Hoogheilige Meesteres,
die Theotokos en immermaagd Maria.

Vers. O Anna, jy oortref waarlik alle moeders, totdat jou dogter ‘n Moeder
      word.

       Op die agste dag het Anna die Moeder van God aan die lig gebring.

Op dieselfde dag word die heilige broers, Rufus en Rufianus, deur die swaard
vervolmaak.

Op dieselfde dag word die heilige Severus deur die swaard vervolmaak.

Op dieselfde dag word die heilige Artemidorus deur vuur vervolmaak.

Deur die gebde van u heiliges, o God, ontferm U oor ons. Amen.

Eerste Kanon

Sewende Ode – Toon 2
Irmos

Die braambos op die berg wat nie uitbrand nie
en die bedouende oond van die Chaldeërs,
maak u duidelik vooraf bekend, o Bruid van God.
Want u het in u stoflike skoot
die Goddelike, onstoflike vuur ontvang sonder om uit te brand.
Daarom roep ons tot Hom wat uit u gebore is:
“Lofwaardig is die God van ons Vaders.”
                                     19


Tweede Kanon

Sewende Ode – Toon 8
Irmos

Die met vuur vlammende oond van die Chaldeërs is bedou
deur die bystand van die Gees van God,
en die Jongelinge het gesing:
“Lofwaardig is die God van ons Vaders.”

Katawasia – Toon 8

Die sinnelose bevel van die goddelose tiran het die mense verwar,
deur dreiging en Godslastering te adem wat God haatlik vind.
Dog, nog dierlike woede nog die tierende vuur het die Drie Jongelinge
verskrik,
maar saam in die suisende bries wat soos dou verfris,
het hulle saam in die vuur gesing:
O God van ons vaders en ook ons God,
wat op verhewe wyse besing moet word,
lofwaardig is U.

Eerste Kanon

Agste Ode – Toon 2
Irmos

In die oond van die Jongelinge
het U eens u Moeder voorafgebeeld, o Heer.
Want die toekomsbeeld het hulle uit die vuur bevry,
wat hulle betree het sonder om verbrand te word.
Ons besing haar wat vandag deur U geopenbaar is
tot aan die eindes van die aarde,
en verhef haar tot in ewigheid.

Tweede Kanon

Agste Ode – Toon 8
Irmos

U wat u solders met waters bedek,
wat die sand as ‘n grens vir die see stel,
en wat alles omvat,
die son besing U, die maan verheerlik U,
die hele skepping offer U, die Formeerder en Skepper,
‘n lied tot in ewigheid.

Ons prys, loof en aanbid die Here, en besing en verhef Hom tot in ewigheid.

Katawasia – Toon 8
                                      20



O Jongelinge, gelyk in getal aan die Drie-eenheid,
loof God die Vader en Skepper,
besing die Woord wat neergedaal en die vuur in dou verander het,
en verhef bo alles tot in ewigheid die Alheilige Gees,
wat lewe aan almal gee.

Diaken*      Ons vereer die Theotokos en Moeder van die Lig met liedere en
             verheerlik haar.

Eerste Kanon

Negende Ode – Toon 2

Voor die Irmos en elke troparion word die volgende megalinarion gesing:

O my siel, verheerlik die allerroemryke Geboorte van die Theotokos.

Irmos

O geseënde alreine Theotokos,
wat onseglik vlees verleen het uit u maagdelike skoot
aan die lig wat voor die son was,
die God wat oor ons opgekom
en liggaamlik onder ons kom woon het,
ons verheerlik u.

Hy wat vir die ongehoorsame volke waters laat ontspring het uit die rots,
skenk tot ons vreugde u, o onbevlekte Moeder,
aan die gehoorsame nasies
as vrug uit ‘n onvrugbare skoot.
Soos gepas verheerlik ons u.

U, die opheffing van die streng vonnis van ouds,
die herstel van die eerste moeder,
die oorsaak van die vertrouensverhouding van ons geslag met God,
die brug na die Skepper,
u verheerlik ons, o Theotokos.

Tweede Kanon

Negende Ode – Toon 8

Voor die Irmos en elke troparion word die volgende megalinarion gesing:

Verheerlik, o my siel, die Theotokos, gebore uit ‘n onvrugbare skoot.

Irmos

Maagdelikheid pas nie by moeders nie,
                                       21


en die baar van kinders is aan maagde vreemd;
in u, o Theotokos, is aan beide 'n plek gegee.
Daarom noem al die stamme van die aarde
u onophoudelik salig.

U het ‘n geboorte wat pas by u reinheid deelagtig geword, o Moeder van God.
Want aan haar wat eens onvrugbaar was,
is u as vrug wat God laat ontspruit het, gegee.
Daarom noem ons en al die stamme op aarde u sonder ophou salig.

Die profesie van hom wat roep is vervul, want hy sê:
“Ek sal die vervalle tabernakel van heilige Dawid weer oprig,
wat in u voorafgebeeld is, o Onbevlekte,
deur wie die mensdom se stof in sy geheel herskep is tot ‘n liggaam vir God.”

Ons vereer u doeke, o Theotokos,
ons verheerlik Hom wat u as vrug gegee het aan die voorheen onvrugbare,
en wat op wonderbare wyse die onvrugbare skoot geopen het.
Want Hy doen alles wat Hy wil,
daar Hy God almagtig is.

O Godvresende Anna, wat die Bruid gebaar het,
jy het teen alle verwagting uit jou skoot en volgens die belofte,
‘n maagdelik-geplante blom laat ontspruit,
die reine skoonheid wat God laat ontspruit het.
Daarom noem ons almal jou salig,
as die wortel van ons lewe.

Eer aan die Vader en aan die Seun en aan die Heilige Gees.

Dis nie eie aan wetteloses om die beginlose Drie-eenheid,
Vader, Seun en Heilige Gees, te verheerlik nie,
die ongeskape Almag,
deur Wie die hele skepping gevestig is,
deur die beslissing van sy mag.

Nou en altyd en tot in ewigheid. Amen.

U het in u skoot, o Maagdelike Moeder,
een van die Drie-eenheid omvat,
Christus die Koning,
Wat die hele skepping besing,
en voor Wie die Trone daar bo sidder.
Smeek Hom, o al-eerbiedwaardige,
dat ons siele gered mag word.


Katawasia – Toon 8

O Theotokos, U is 'n mistieke paradys,
                                     22


uit wie, soos uit 'n onbewerkte land, Christus gespruit het,
Hy deur Wie die lewebringende Boom van die Kruis in die aarde geplant is.
Deur die verheffing daarvan vandag,
aanbid ons Hom en verheerlik ons u.

Nog een

Vandag is die dood wat deur die eet van die boom
na ons geslag gekom het
deur die Kruis beeindig.
Want die vloek van ons eerste moeder wat alle geslagte tref,
Is opgehef deur die Spruit van die reine Moeder van God,
wat al die magte van die hemele verheerlik.

             DIE KLEIN LITANIE

Diaken       Laat ons keer op keer in vrede bid tot die Heer.

Volk         Here, ontferm U.

Diaken       Help ons, red ons, ontferm U oor ons en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want al die Kragte van die Hemele prys U en tot U stuur ons die
             lof omhoog, tot die Vader en die Seun en die Heilige Gees, nou
             en altyd en tot in ewigheid.
Volk         Amen.

Eksapostilarion – Toon 2

Die eindes van die aarde verheug hulle vandag
oor u geboorte, o Maagd Maria wat God gebaar het,
o Bruid wat die huwelik nie ken nie.
Daardeur het u ook die droefheid van u ouers,
die smaad van kinderloosheid, opgehef,
asook die vloek van ons eerste Moeder Eva,
wat op moederskap rus.

‘n Tweede

O Adam, word nuutgemaak,
                                         23


en jy, o Eva, word verheerlik.
O Profete, dans saam met Apostels en Regverdiges.
Die gemeenskaplike vreugde van Engele en mense,
die Theotokos, word vandag gebore
uit die regverdige Joachim en Anna.

Die Lofpsalms - Toon 1
      Psalm 148
[A]   Laat alles wat asem het die Here loof. Loof die Here uit die hemele,
      loof Hom in die hoogste hemele. U kom toe 'n lied, o God.
[B]   Loof Hom, al sy Engele. Loof Hom, al sy Magte. U kom toe 'n lied, o
      God.


[A]   Loof Hom, son en maan. Loof Hom, al die sterre en die lig.
[B]   Loof Hom, hoogste hemele en waters wat bo die hemele is.
[A]   Laat hulle die Naam van die Here loof; want Hy het gespreek en hulle
      het ontstaan; Hy het bevel gegee, en hulle is geskape.
[B]   Hy het hulle in stand gehou vir altyd en tot in ewigheid. Hy het 'n bevel
      neergelê, en dit sal nie verbygaan nie.
[A]   Loof die Here van die aarde af, groot seediere en alle dieptes.
[B]   Vuur en hael, sneeu en ys, stormwind, wat sy woord volbring.
[A]   Berge en alle heuwels, vrugtebome en alle seders.
[B]   Wilde diere en alle vee, kruipende diere en gevleuelde voëls.
[A]   Konings van die aarde en alle volke, vorste en alle regters van die
      aarde.
[B]   Jongelinge en jongedogters, oues saam met die jonges, laat hulle die
      Naam van die Here loof, want sy Naam alleen is hoogverhef.
[A]   Sy lof is bo die aarde en die hemel, en Hy sal die horing van sy volk
      verhef.
[B]   'n Lied vir al sy heiliges, vir die kinders van Israel, vir 'n volk wat tot
      Hom nader.
Psalm 149
[A]   Sing tot die Here 'n nuwe lied, sy lof in die Kerk van sy heiliges.
[B]   Laat Israel hom verheug in sy Skepper, en laat die kinders van Sion bly
      wees in hulle Koning.
[A]   Laat hulle sy Naam in koordans loof, Hom psalmsing met tamboeryn
      en siter.
[B]   Want die Here het 'n welbehae in sy volk, en Hy sal die sagmoediges
      met verlossing verhef.
[A]   Sy heiliges sal in heerlikheid roem, en hulle sal bly wees op hul
      beddens.
                                     24


[B]   Lofverheffinge van God is in hulle keel en tweesnydende swaarde in
      hulle hande;
[A]   Om wraak uit te oefen onder die nasies, strafgerigte onder die volke.
[B]   Om hulle konings met kettings te bind, en hulle edeles met ysterboeie.
[A]   Om 'n vonnis wat opgeskrywe is, aan hulle te voltrek; hierdie eer sal
      daar vir al sy heiliges wees.
Psalm 150
[B]   Loof God in sy heiliges; loof Hom in die uitspansel van sy krag.


[A]   Loof Hom oor sy magtige dade; loof Hom na die volheid van sy
      grootheid.


O die paradoksale wonder!
Die bron van die lewe word uit ‘n onvrugbare gebore.
Die genade begin stralend vrugte dra.
Verheug jou, Joachim, wat die vader van die Theotokos geword het.
Daar is niemand anders onder aardgebore vaders soos jy nie,
o God-geïnspireerde.
Want die Maagd wat God ontvang het,
die woning van God, die alheilige berg,
is deur jou aan ons gegee.


[B]   Loof Hom met basuingeklank, loof Hom met harp en siter.
O die paradoksale wonder!
Die bron van die lewe word uit ‘n onvrugbare gebore.
Die genade begin stralend vrugte dra.
Verheug jou, Joachim, wat die vader van die Theotokos geword het.
Daar is niemand anders onder aardgebore vaders soos jy nie,
o God-geïnspireerde.
Want die Maagd wat God ontvang het,
die woning van God, die alheilige berg,
is deur jou aan ons gegee.


[A]   Loof Hom met tamboeryn en koordans, loof Hom met snarespel en fluit.


O die paradoksale wonder!
Want deur die beslissing van die Skepper van die heelal, die Almagtige,
het die vrug wat uit ‘n onvrugbare gestraal het,
op kragtige wyse die wêreld se onvermoë om die goeie op te lewer, opgehef.
O Moeders, dans en roep uit saam met die Moeder van die Theotokos:
“Verheug u, Begenadigde, die Here is met u,
wat deur u aan die wêreld sy groot barmhartigheid skenk.”
                                      25


[B]   Loof Hom met welluidende simbale, loof Hom met simbale van
      blydskap. Laat alles wat asem het die Here loof.

Die roemryke Anna,
wat openbaar is as ‘n lewende pilaar van kuisheid
en ‘n stralende vat, glansend met genade,
het die ware beskermer van maagdelikheid gebaar,
die heilige blom, wat alle maagde
en hulle wat die genadegawe van maagdelikheid begeer
duidelik met die skoonheid van maagdelikheid beloon,
en al die gelowiges groot barmhartigheid skenk.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Toon 6

Dit is die dag van die Here:
verheug julle, o volke.
Want kyk, die Bruidsaal van die Lig,
en die Boek van die Woord van die Lewe
het uit ‘n moederskoot voortgekom.
Die poort wat na die Ooste kyk, is gebore
en dit wag op die intog van die Groot Priester,
sy, die enige wat die enige Christus in die wêreld bring
vir die die verlossing van ons siele.

Die Groot Doksologie word gesing.

[A]   Eer aan U, wat ons die lig laat sien het. Eer aan God in die hoogste
      hemele, en vrede op aarde, in die mense 'n welbehae.

[B]   Ons besing U, ons loof U, ons aanbid U, ons verheerlik U, ons dank U
      vir u groot heerlikheid.

[A]   Here Koning, hemelse God, almagtige Vader; Here, eniggebore Seun,
      Jesus Christus; en Heilige Gees.

[B]   Here God, Lam van God, Seun van die Vader, wat die sonde van die
      wêreld wegneem, ontferm U oor ons; U wat die sondes van die wêreld
      wegneem.

[A]   Aanvaar ons smeking, U wat sit aan die regterhand van die Vader, en
      ontferm U oor ons.

[B]   Want U alleen is heilig, U alleen is die Heer, Jesus Christus, tot eer van
      God die Vader. Amen.

[A]   Ek sal U elke dag loof, en u Naam prys tot in ewigheid, ja tot in alle
      ewigheid.
                                       26


[B]   Gee, Here, dat ons vandag van sonde bewaar mag word.

[A]   Lofwaardig is U, o Heer, die God van ons vaders, en geprys en
      verheerlik is u Naam tot in ewigheid. Amen.

[B]   Laat u barmhartigheid, Here, oor ons wees, soos ons ons hoop gestel
      het op U.

[A]   Lofwaardig is U, o Here, leer my u gebooie.

[B]   Lofwaardig is U, o Meester, leer my u gebooie.

[A]   Lofwaardig is U, o Heilige, leer my u gebooie.

[B]   Here, U het vir ons 'n toevlug geword van geslag tot geslag. Ek het
      gesê: O Here, ontferm U oor my. Genees my siel, want ek het teen U
      gesondig.

[A]   Here, tot U het ek my toevlug geneem. Leer my om u wil te doen, want
      U is my God.

[B]   Want by U is die fontein van die lewe. In u lig sal ons die lig sien.

[A]   Laat u barmhartigheid voortduur vir die wat U ken. Heilige God, Heilige
      Magtige, Heilige Onsterflike, ontferm U oor ons.

[B]   Heilige God, Heilige Magtige, Heilige Onsterflike, ontferm U oor ons.

[A]   Heilige God, Heilige Magtige, Heilige Onsterflike, ontferm U oor ons.

[B]   Eer aan die Vader en aan die Seun en aan die Heilige Gees.

[A]   Nou en altyd en tot in ewigheid. Amen.

[B]   Heilige Onsterflike, ontferm U oor ons.

[A]   Heilige God,

[B]   Heilige Magtige

[A]   Heilige Onsterflike

[B]   ontferm U oor ons.

Apolitikion – Toon 4

U geboorte, o Theotokos, het vreugde aan die hele wêreld openbaar,
want uit u het die Son van Geregtigheid, Christus ons God, opgekom.
Hy het die vloek losgemaak en die seën gegee.
En na hy die dood beeindig het,
                                      27


het Hy ons die ewige lewe gegee.

             Die Dringende Litanie

Diaken*      Wees ons barmhartig, o God, volgens u groot barmhartigheid,
             ons bid U, hoor ons en wees barmhartig.

Volk         Here, ontferm U. (3x) En so na elk van die oorblywende bedes.

Diaken*      Ook bid ons vir die vrome, Ortodokse Christene.

             Ook bid ons vir ons vader, pous en patriarg N., ons aartsbiskop
             en herder N., en vir al ons broers en susters in Christus.

             Ook bid ons vir die President van ons land, en vir alle owerhede
             en magte wat oor ons gestel is.

             Ook bid ons om barmhartigheid, lewe, vrede, gesondheid, heil
             en besoeking, vergifnis en kwytskelding van sondes vir die
             dienaars van God, alle toegewyde en Ortodokse Christene, wat
             in hierdie stad/dorp en gemeente woon of vertoef, vir die
             opsieners en lede van hierdie heilige Kerk en vir hulle
             familielede; [en ook vir die dienaars van God N. & N. (hier mag
             die diaken die name noem van diegene vir wie hy gevra is om te
             bid) en vir almal wat ons gevra het om vir hulle te bid, onwaardig
             soos wat ons is.]

             Ook bid ons vir die salige en gedenkwaardige grondleggers van
             hierdie heilige Kerk, en vir al ons Ortodokse broers en susters
             wat ons in die rus voorafgegaan het, en wat hier en oor die hele
             wêreld heen vroom ontslape lê; [en ook vir die dienaars van God
             N. & N. (hier mag die diaken die name noem van diegene vir wie
             hy gevra is om te bid) en dat hulle al hul oortredings, opsetlik
             sowel as onopsetlik, vergewe mag word.]

             Ook bid ons vir hulle wat offergawes bring, vir hulle wat goeie
             werke in hierdie heilige en aleerbiedwaardige huis doen, vir
             hulle wat daar dien en hulle wat sing, en vir die volk hier
             teenwoordig, wat wag op u groot en ryke barmhartigheid.

             Smeekgebed

Priester (in 'n gedempte toon)

             O Here, ons God, aanvaar hierdie vurige smeekbede van u
             dienaars, en wees ons barmhartig na die volheid van u
             barmhartigheid. Laat u deernis op ons neerdaal en op u hele
             volk wat wag op u ryke barmhartigheid.
                                   28


(hardop)   Want U is ‘n barmhartige en mensliewende God, en tot U stuur
           ons die lof omhoog, tot die Vader en die Seun en die Heilige
           Gees, nou en altyd en tot in ewigheid.

Volk       Amen.

Diaken*    Laat ons ons oggendgebed tot die Here voleindig.

Volk       Here, ontferm U. En so na die volgende bede.

Diaken*    Help ons, red ons, ontferm U oor ons en bewaar ons, o God,
           deur u genade.

           Dat die hele dag volmaak, heilig, vreedsaam en sonder sonde
           mag wees, vra ons die Heer.

Volk       Skenk dit, o Heer. En so na elk van die volgende bedes.

Diaken*    Om ‘n engel van vrede, ‘n getroue gids en behoeder van ons
           siele en liggame, vra ons die Heer.

           Om vergifnis en kwytskelding van ons sondes en oortredinge,
           vra ons die Heer.

           Om wat goed en voordelig is vir ons siele, en om vrede vir die
           wêreld, vra ons die Heer.

           Dat ons die oorblywende tyd van ons lewe in vrede en
           boetvaardigheid mag voleindig, vra ons die Heer.

           Om ‘n Christelike einde aan ons lewens, vreedsaam en sonder
           lyding of rede tot skaamte, en om ‘n goeie verweer voor die
           ontsagwekkende regterstoel van Christus, laat ons vra.

           Terwyl ons ons alheilige, onbevlekte, hooggeseënde en
           glorieryke Meesteres, die Theotokos en immermaagd Maria,
           saam met al die heiliges gedenk, laat ons onsself en mekaar en
           ons hele lewe toevertrou aan Christus ons God.

Volk       Aan U, o Heer.

Priester   Want U is 'n God van barmhartigheid, medelye en
           mensliewendheid en tot U stuur ons die lof omhoog, tot die
           Vader en die Seun en die Heilige Gees, nou en altyd en tot in
           ewigheid.

Volk       Amen.

Priester   Vrede vir almal.
                                      29


Volk         En vir u gees.

Diaken*      Laat ons ons hoofde buig voor die Heer.

Volk         Voor U, o Heer.

Die priester sê in 'n gedempte toon

             Die Gebed by die Hoofbuiging

Priester     Heilige Here, wat in die hemel woon, en ag slaan op wat hier
             benede is, en met u alsiende oog op heel die skepping neerkyk,
             voor U het ons die nek van siel en liggaam gebuig, en ons
             smeek U: Heilige der Heiliges, strek u onsienlike hand uit u
             heilige woonplek en seën ons almal, en as ons opsetlik of
             onopsetlik gesondig het, vergewe ons, as die goeie en
             mensliewende God, terwyl U ons u aardse en hemelse seëninge
             skenk.

(hardop)     Want aan U behoort dit om barmhartig te wees en ons te red,
             ons God, en tot U stuur ons die lof omhoog, tot die Vader en die
             Seun en die Heilige Gees, nou en altyd en tot in ewigheid.

Volk         Amen.

             Die Wegsending

Diaken*       Wysheid.

Leser        Seën.

Priester     Geseënd is Hy Wat Is, Christus ons ware God, immer, nou en
             altyd en tot in ewigheid.

Leser        Amen. Mag die Here God die heilige en onfeilbare geloof
             van vrome, Ortodokse Christene saam met sy heilige Kerk
             versterk tot in ewigheid.

Priester     Hoogheilige Theotokos, red ons.

Leser        Eerbiedwaardiger as die Gerubim, en onvergelyklik
             glorieryker as die Serafim, het u ongeskonde God die
             Woord gebaar. Ware Theotokos, ons verheerlik u.



Die priester staan in die Heilige Deure met sy gesig na die Volk, en doen die
Groot Wegsending soos volg:

             Eer aan U, Christus God, ons hoop, eer aan U.
                                      30


Leser        Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Here, ontferm U. (3x) Seën, vader.

Priester     Mag Christus ons ware God, deur die gebede van sy al-
             onbevlekte, al-onskuldige, heilige Moeder, wie se Geboorte ons
             vier, deur die krag van die kosbare en lewendmakende Kruis,
             die beskerming van die eerbiedwaardige liggaamlose hemelse
             kragte, die smekinge van die eerbiedwaardige, glorieryke
             Profeet, Voorloper en Doper, Johannes, van die heilige,
             glorieryke en alomgeëerde Apostels, van die heilige, glorieryke
             en seëvierende martelare, van ons heilige Goddraende Vaders
             en Moeders wat stralend in die askese was, van ons vader
             onder die Heiliges, Johannes Chrysostomos, aartsbiskop van
             Konstantinopel, van die heilige en regverdige voorouers van
             God, Joachim en Anna, van die heilige (N., aan wie die kerk
             gewy is), en van al die heiliges, Hom oor ons ontferm en ons red,
             want Hy is goed en mensliewend.

Volk         Amen.

Priester     Deur die gebede van ons heilige vaders, Here Jesus Christus
             ons God, ontferm U oor ons en red ons.

Volk         Amen.

Hierna kom hulle voor die Heilige Tafel, en sê die diaken:

             Die is tyd vir die Here om te handel. (Ps. 118:126)

             Seën, vader.

En die priester seël sy hoof en sê:

             Geseënd is ons God, immer, nou en altyd, en tot in ewigheid.

Diaken       Amen. Bid vir my, vader.

Priester     Mag die Here u voetstappe rig tot elke goeie werk. (vgl. 2 Tim.
             2:21).

Diaken       Dink aan my, vader.

Priester     Mag die Here God aan u dink in sy Koninkryk, immer, nou en altyd, en
             tot in ewigheid.

Hierna hef die priester sy hande op en sê:
                                       31


              Hemelse Koning, Trooster, Gees van die Waarheid, alomteenwoordig
              en met Wie alles vervul is,
              Skatkis van die goeie en Gewer van lewe,
              kom woon in ons,
              suiwer ons van alle onreinheid,
              en red ons siele, o Goeie.

En beide maak drie buiginge terwyl hulle sê:

              Eer aan God in die hoogste hemele, en vrede op aarde, in die mense 'n
              welbehae. (Luk. 2:14) (drie maal)

              Here, U sal my lippe open, en my mond sal u lof verkondig. (Ps. 50:17)
              (twee maal)

En die priester soen die Heilige Evangelieboek en die Heilige Tafel, terwyl die diaken
die Heilige Tafel en die hand van die priester soen. En so begin hulle die Goddelike
Liturgie.

Indien die priester sonder 'n diaken dien, sê hy slegs:

              Geseënd is ons God...Hemelse Koning...Eer aan God in die
              hoogste...Here, U sal my lippe...

En nadat hy 'n buiging gemaak het en die Heilige Evangelieboek sowel as die Heilige
Tafel gesoen het, begin hy die Goddelike Liturgie.
                                     32


Terwyl die Ses Psalms gelees word, lees die priester die

                           Twaalf Oggendgebede

1.     Ons dank U, Here ons God, wat ons uit die slaap laat opstaan het en 'n
woord van lof in ons mond geplaas het, om u heilige Naam te aanbid en aan
te roep. En ons bid U: stuur nou ook, terwille van u medelye wat U nog altyd
in ons lewens bewys het, u hulp oor hulle neer wat voor die aangesig van u
heilige heerlikheid staan en wag op u ryke barmhartigheid. En gee dat hulle U
altyd met ontsag en liefde sal dien, loof, en besing, en u onuitspreeklike
goedheid sal aanbid. Want U kom toe alle heerlikheid, eer en aanbidding,
Vader, Seun en Heilige Gees, nou en altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op
die aarde. Leer ons om geregtigheid en heiligheid in u vrees te volbring. Want
ons verheerlik U, ons God wat waarlik bestaan. Neig U oor en hoor ons. En
dink, Here, by name aan almal hier teenwoordig wat saam met ons bid, en
red hulle deur u krag. Seën u volk en heilig u erfdeel. Skenk vrede aan u
wêreld, aan u Kerke, aan die priesters, aan ons regeerders, en aan heel u
volk. Want geloofd en verheerlik word u aleerbiedwaardige en verhewe naam,
van die Vader en die Seun en die Heilige Gees, nou en altyd en tot in
ewigheid. Amen.

3.     In die nag ontwaak ons gees tot U, ons God, want u gebooie is 'n lig.
Leer ons, o God, u geregtigheid, u bevele en u voorskrifte. Verlig die oë van
ons verstand, sodat ons nooit in sondes tot die dood toe mag slaap nie.
Verdryf alle duisternis uit ons harte. Skenk ons die Son van geregtigheid, en
bewaar ons lewe ongeskonde van skadelike invloede deur die seël van u
Heilige Gees. Rig ons skrede op die weg van vrede. Gee dat ons die daeraad
en die dag met blydskap mag aanskou, sodat ons die oggendgebede tot U
mag opstuur. Want aan U behoort die mag, en aan U behoort die koninkryk
en die krag en die heerlikheid: aan die Vader en die Seun en die Heilige Gees,
nou en altyd en tot in ewigheid. Amen.

4.      Meester ons God, heilig en ondeurgrondelik, wat die lig beveel het om
uit die duisternis te skyn, wat ons deur die nag se slaap laat rus het, en ons
weer laat opstaan het om u goedheid te verheerlik en af te smeek; deur u eie
goedhartigheid wat pleit by U: Aanvaar ons waar ons U nou aanbid en na die
krag van ons vermoë dank, en skenk ons alles waarvoor ons vra wat tot ons
verlossing sal lei. Maak ons kinders van die lig en van die dag, en erfgename
van u ewige goeie dinge. Dink, Here, in die volheid van u medelye, aan u hele
volk, aan hulle wat hier saam met ons aanwesig is en saam met ons bid, en
aan al ons broers en susters, op land en op die see, en op alle plekke van u
heerskappy, wat die behoefte het aan u mensliewendheid en bystand, en
skenk hulle u groot barmhartigheid. Sodat ons altyd na liggaam en siel
behoue mag bly en u wonderbare en geprese naam met vrymoedigheid mag
verheerlik, van die Vader en die Seun en die Heilige Gees, nou en altyd en tot
in ewigheid. Amen.
                                     33


5.      Skatkis van die goeie, ewige bron, Heilige Vader, wat wonders doen,
almagtige heerser oor die heelal, ons almal aanbid U en smeek U, met 'n
beroep op u barmhartigheid en medelye, om tot hulp en beskerming van ons
geringheid te kom. Dink, Here, aan u smekelinge. Aanvaar ons almal se
oggendgebede soos wierook voor u aangesig, en ag nie een van ons
verwerplik nie, maar bewaar ons almal deur u deernisvolle dade. Dink. Here,
aan hulle wat waak en sing tot u lof, en dié van u eniggebore Seun, ons God,
en u Heilige Gees. Wees hulle Helper en Beskermer. Aanvaar hulle smekinge
op u geestelike altaar bo die hemele. Want U is ons God, en tot U stuur ons
die lof omhoog, tot die Vader en die Seun en die Heilige Gees, nou en altyd
en tot in ewigheid. Amen.

6.     Ons dank U, Here, God van ons verlossing, dat U alles vir die welsyn
van ons siele doen, sodat ons altyd opsien tot U, die Verlosser en Weldoener
van ons siele. Want in dié deel van die nag wat verby is, het U ons rus gegee,
en ons opgewek uit ons beddens om in aanbidding van u dierbare naam hier
te staan. Daarom bid ons U, Here: Gee ons die genade en krag, sodat ons
waardig geag mag word om met insig tot U te sing, en om onophoudelik te bid,
terwyl ons ons eie heil met vrees en bewing uitwerk, met die bystand van u
Christus. Dink, Here, aan hulle wat in die nag tot U roep. Verhoor hulle en
ontferm U oor hulle, en verbrysel onder hulle voete die onsigbare, vyandige
teenstanders. Want U is die Vredevors en die Redder van ons siele, en tot U
stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.

7.     O God en Vader van ons Here Jesus Christus, wat ons uit die bed laat
opstaan het, en ons by die uur van gebed byeengebring het, gee ons genade
as ons ons monde oopmaak, en aanvaar ons danksegging wat ons na
vermoë tot U rig. En leer ons u voorskrifte, want ons weet nie hoe om na
behore te bid nie, tensy U, Here, ons deur u Heilige Gees lei. Daarom bid ons
U: As ons tot en met die teenswoordige uur gesondig het in woord, daad of
gedagte, opsetlik of onopsetlik, gee ons kwytskelding, vergewe ons en spreek
ons vry. Want as U wetteloosheid aansien, Here, Here, wie sal bestaan?
Want by U is versoening. Want U alleen is heilig, 'n Helper, en 'n kragtige
Beskermer van ons lewens, en tot U is ons lofsang voortdurend. Mag die
heerskappy van u koninkryk geloof en verheerlik word, van die Vader en die
Seun en die Heilige Gees, nou en altyd en tot in ewigheid. Amen.

8.      Here, ons God, wat die traagheid wat die slaap meebring van ons
verdryf het, en ons met 'n heilige wekroep byeengeroep het, om ons hande in
die nag op te hef, en U te dank vir die oordele van u geregtigheid, aanvaar
ons gebede, ons smekinge, ons belydenisse, ons nagtelike erediens. En
skenk ons, o God, 'n onbeskaamde geloof, 'n vaste hoop en ongeveinsde
liefde. Seën ons kom en ons gaan, ons dade en werke, woorde en gedagtes,
en gee dat ons die dagbreek tegemoet mag gaan terwyl ons die
goedertierenheid van u onuitspreeklike goedhartigheid prys, besing en loof.
Want geloofd word U alheilige naam, en verheerlik is u koninkryk, van die
Vader en die Seun en die Heilige Gees, nou en altyd en tot in ewigheid. Amen.
                                     34


9.      Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u
Evangelieboodskap te verstaan. Plant in ons ontsag vir u saligmakende
gebooie, sodat ons, nadat ons alle vleeslike begeertes vertrap het, ons kan
wend tot 'n geestelike lewenswyse, deur alles wat U behaag te dink sowel as
te doen. Want U is ons heiliging en verligting, en tot U stuur ons die lof
omhoog, tot die Vader en die Seun en die Heilige Gees, nou en altyd en tot in
ewigheid. Amen.
10.     Here, ons God, wat vergifnis deur bekering aan die mensdom geskenk
het, en vir ons as voorbeeld van die erkentenis en belydenis van sondes, die
bekering tot vergifnis van die profeet Dawid voorgehou het: Ontferm U, o
Meester, volgens u groot barmhartigheid oor ons wat deur 'n menigte, groot
misstappe geval het, en wis ons ongeregtighede uit volgens die
menigvuldigheid van u medelye. Want ons het gesondig teen U, wat die
verborge en bedekte dinge van die mensehart ken, en alleen die gesag het
om sondes te vergewe. Skep in ons 'n rein hart, versterk ons deur u
bestierende Gees, maak aan ons die vreugde van u heil bekend, en verwerp
ons nie van u aangesig nie. Maar, daar U goed en mensliewend is, laat dit u
tot welbehae wees dat ons U tot ons laaste asem 'n offer van geregtigheid, en
'n offergawe op u heilige altare mag opdra. Deur die barmhartigheid,
ontferming en mensliewendheid van u eniggebore Seun, met Wie U geloof
word, saam met u alheilige, goeie en lewendmakende Gees, nou en altyd en
tot in ewigheid. Amen.

11.    O God, ons God, wat die geestelike en redelike magte deur u wil tot
stand gebring het, ons bid U en smeek U, aanvaar die lofprysing wat ons en
al u skepsels U na vermoë bring, en beloon ons met die ryke gawes van u
goedheid. Want voor U buig elke knie van dié wat in hemel, en dié wat op die
aarde en dié wat onder die aarde is, en alles wat asem het en alle skepsels
besing u ondeurgrondelike heerlikheid. Want U alleen is die ware God, ryk
aan barmhartigheid. Want al die Kragte van die Hemele prys U en tot U stuur
ons die lof omhoog, tot die Vader en die Seun en die Heilige Gees, nou en
altyd en tot in ewigheid. Amen.
12.    Ons prys U, ons besing U, ons loof U en dank U, o God van ons
vaders, dat U die duisternis van die nag laat verbygaan en ons weer die
daglig getoon het. Maar ons smeek u in u goedheid: Vergewe ons sondes, en
aanvaar ons smeekgebed in u grote medelye, want tot U neem ons ons
toevlug, die barmhartige en almagtige God. Laat die ware Son van u
geregtigheid in ons harte skyn. Verlig ons verstand en bewaar al ons sintuie,
sodat ons, soos in die dag, fatsoenlik mag wandel op die weg van u gebooie,
en tot die ewige lewe mag kom; want by U is die bron van die lewe, en mag
ons waardig geag word om ons te kan verheug in u ontoeganklike lig. Want U
is ons God, en tot U stuur ons die lof omhoog, tot die Vader en die Seun en
die Heilige Gees, nou en altyd en tot in ewigheid. Amen.
            35


         Die Mette
 vir die Geboorte van die
Hoogheilige Theotokos en
    Immermaagd Maria
36
