                                    1


                        Die Mette van die Ontslaping
                       van ons Hoogheilige Meesteres,
                    die Theotokos en immermaagd Maria

Priester   Geseënd is ons God, immer, nou en altyd en tot in ewigheid.

Leser      Amen.

Priester   Eer aan U, ons God, eer aan U.

           Hemelse Koning, Trooster, Gees van die Waarheid,
           alomteenwoordig en met Wie alles vervul is,
           Skatkis van die goeie en Gewer van lewe,
           kom woon in ons,
           suiwer ons van alle onreinheid,
           en red ons siele, o Goeie.

Leser      Heilige God, Heilige Magtige, Heilige Onsterflike, ontferm U
           oor ons. (drie maal)

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Alheilige Drie-eenheid, ontferm U oor ons.
           Here, reinig ons van ons sondes.
           Meester, vergeef ons ons oortredinge.
           Heilige, besoek en genees ons swakhede,
           om u Naams ontwil.

           Here, ontferm U. Here, ontferm U. Here, ontferm U.

           Eer aan die Vader en aan die Seun en aan die Heilige Gees,
           nou en altyd en tot in ewigheid. Amen.

           Onse Vader, wat in die hemele is,
           laat u naam geheilig word.
           Laat u koninkryk kom.
           Laat u wil geskied
           soos in die hemel net so ook op die aarde.
           Gee ons vandag ons daaglikse brood
           en vergeef ons ons skulde
           soos ons ook ons skuldenaars vergewe
           en lei ons nie in versoeking nie
           maar verlos ons van die bose.

Priester   Want aan U behoort die Koninkryk en die krag en die heerlikheid,
           aan die Vader en die Seun en die Heilige Gees, nou en altyd en
           tot in ewigheid.

Leser      Amen.
                                   2


           O Here, red u volk,
           en seën u erfdeel;
           skenk die oorwinning
           aan die vromes oor hul vyande;
           en deur die krag van u Kruis bewaar u gemeenskap.

           Eer aan die Vader en aan die Seun en aan die Heilige Gees.

           Uit vrye wil verhef op die Kruis,
           skenk u barmhartighede, o Christus God, aan die nuwe
           gemeenskap wat u naam dra.
           Verbly u volk deur u krag
           en skenk hul die oorwinning oor hul vyande.
           Mag hul U as bondgenoot hê
           'n wapen van vrede
           'n onoorwinlike segeteken.

           Nou en altyd en tot in ewigheid. Amen.

           Ontsagwekkende beskermster
           wat nie beskaam nie,
           verag, o goeie, ons smeekbedes nie.
           O albesonge Theotokos,
           versterk die Ortodokse gemeenskap,
           red u volk en gee hulle die oorwinning vanuit die hemel,
           want u het God gebaar, o eniggeseënde.

Diaken*    Wees ons barmhartig, o God, volgens u groot barmhartigheid,
           ons bid U, hoor ons en wees barmhartig.

Volk       Here, ontferm U. (3x) En so na elk van die oorblywende bedes.

           Ook bid ons vir die vrome, Ortodokse Christene.

           Ook bid ons vir ons vader, pous en patriarg N., ons aartsbiskop
           en herder N., en vir al ons broers en susters in Christus.

Priester   Want U is ‘n barmhartige en mensliewende God, en tot U stuur
           ons die lof omhoog, tot die Vader en die Seun en die Heilige
           Gees, nou en altyd en tot in ewigheid.

Leser      Amen. Vader, seën in die Naam van die Here.

Priester   Eer aan die heilige, eenwesenlike, lewendmakende en
           onverdeelde Drie-eenheid, immer, nou en altyd en tot in
           ewigheid.

Leser      Amen.

Die Ses Psalms
                                       3


Eer aan God in die hoogste hemele, en vrede op aarde, in die mense 'n
welbehae. (drie maal)

Here, U sal my lippe open, en my mond sal u lof verkondig. (twee maal

Psalm 3

O Here, waarom het my verdrukkers vermenigvuldig? Baie staan teen my op.
Baie sê van my siel: Daar is geen redding vir hom in sy God nie.
Maar U, Here, is my helper, my eer en die Een wat my hoof ophef.
Met my stem het ek tot die Here geroep, en Hy het my gehoor vanaf sy heilige
berg.
Ek het gaan lê en aan die slaap geraak; ek het wakker geword, want die Here
sal my help.
Ek sal nie bang wees vir tienduisende van die volk wat rondom my stelling
inneem nie.
Staan op, Here; red my, my God; want U het almal geslaan wat my sonder
rede haat, die tande van sondaars het U verbrysel.
Aan die Here behoort die redding, en oor u volk is u seën.

En weer

Ek het gaan lê en aan die slaap geraak; ek het wakker geword, want die Here
sal my help.

Psalm 37

O Here, straf my nie in u toorn nie en kasty my nie in u grimmigheid nie.
Want u pyle het in my ingedring, en u hand het swaar op my gerus.
Daar is geen genesing in my vlees vanweë u grimmigheid nie, daar is geen
vrede in my gebeente nie vanweë my sonde.
Want my ongeregtighede het oor my hoof gegaan; soos 'n swaar las het hulle
my neergedruk.
My wonde het gestink en swere gevorm vanweë my dwaasheid.
Ek het in ellende verkeer, en was heeltemal krom; die hele dag het ek in rou
gegaan.
Want my lendene is gevul met bespottinge, en daar is geen genesing in my
vlees nie.
Ek is mishandel en erg verneder, ek het geweekla vanweë die gesug van my
hart.
Here, voor U is heel my begeerte, en my gesug is nie vir U verborge nie.
My hart is verwar, my krag het my verlaat, en die lig van my oë, ook dit is nie
by my nie.
My vriende en bure het nadergekom en teenoor my gestaan, en my
naasbestaandes het ver van my gestaan.
En dié wat my lewe soek het geweld gebruik, en hulle wat my ongeluk soek
het dwaashede gepraat en die hele dag listige planne bedink.
Maar ek, soos 'n dowe het ek niks gehoor nie, en soos 'n stomme wat sy
mond nie oopmaak nie.
En ek het geword soos 'n man wat nie hoor nie en wat geen teregwysing in sy
mond het nie.
                                        4


Want op U, Here, het ek gehoop; U sal verhoor, Here my God.
Want ek het gesê: Laat my vyande nooit oor my leedvermaak hê nie. Toe my
voete gewankel het, het hulle grootgepraat teenoor my.
Want ek is gereed vir slae, en my smart is altyddeur voor my.
Want ek sal my ongeregtigheid bely, en my bekommer oor my sonde.
Maar my vyande lewe en hulle het te sterk geword vir my, en hulle wat my
onregverdiglik haat, het vermenigvuldig.
En die wat kwaad vir goed vergeld het my belaster, omdat ek die goeie
nagejaag het.
Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

En weer:

Verlaat my nie, o Here my God; gaan nie van my af weg nie. Maak gou om
my te help, o Here van my verlossing.

Psalm 62

O God, my God, vroeg in die môre kom ek na U; my siel het na U gedors; hoe
dikwels het my vlees na U verlang in 'n verlate land, onbegaanbaar en sonder
water.
So het ek in die heiligdom voor U verskyn, om u mag en u heerlikheid te sien.
Want u barmhartigheid is beter as die lewe; my lippe sal U prys.
So sal ek U prys my lewe lank, en in u Naam my hande ophef.
Mag my siel soos met vet en vettigheid versadig word, en my mond sal U prys
met jubelende lippe.
Wanneer ek aan U gedink het op my bed, soggens, het ek oor U gepeins.
Want U was 'n hulp vir my, en in die skaduwee van U vleuels sal ek jubel.
My siel is aan U verkleef, u regterhand het my gehelp.
Maar hulle wat vergeefs my siel gesoek het, sal in die onderste plekke van die
aarde ingaan. Hulle sal oorgelewer word aan die mag van die swaard; die
deel van jakkalse sal hulle word.
Maar die koning sal bly wees in God; elkeen wat by Hom sweer sal geprys
word, want die mond van hulle wat onregmatige dinge spreek, is toegestop.

En weer:

Soggens het ek oor U gepeins. Want U was 'n hulp vir my, en in die
skaduwee van u vleuels sal ek jubel.
My siel is aan U verkleef, u regterhand het my gehelp.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.
                                       5


Psalm 87

Here, God van my heil, bedags, en ook in die nag, het ek voor u aangesig
geroep.
Laat my gebed voor u aangesig kom, neig U oor tot my smeking.
Want my siel is versadig met die kwade, en my lewe het tot na aan die
doderyk gekom.
Ek is gereken by die wat in die kuil neerdaal; ek het geword soos 'n man wat
sonder hulp is, vry onder die dooies.
Soos die wat verslaan is en in die graf lê, aan wie U nie gedink het nie, en
hulle is afgestoot van u hand.
Hulle het my in die diepste kuil gesit, in duisternis en in die skadu van die
dood.
U grimmigheid het swaar op my gerus, en U het al u golwe teen my gebring.
U het my bekendes ver van my verwyder; hulle het my 'n gruwel vir hulself
gemaak.
Ek is oorgelewer en het nie uitgegaan nie; my oë het swak geword vanweë
my armoede.
Ek het U aangeroep, Here, die hele dag deur; ek het my hande tot U
uitgestrek.
Sal U vir die dooies wonders doen? Of sal geneeshere hulle laat opstaan om
U in erkentlikheid te bely?
Sal iemand u barmhartigheid in die graf bekendmaak, of u waarheid in die
plek van vernietiging?
Sal u wonders in die duisternis bekend word, en u geregtigheid in die land van
vergetelheid?
Maar ek het U aangeroep, Here, en in die môre sal my gebed U tegemoet
kom.
Waarom, Here, het U my siel verstoot, en wend U u aangesig van my af weg?
Ek is arm en ervaar moeite van my jeug af; nadat ek verhoog is, is ek
verneder en het ek in wanhoop verval.
U toorn het oor my gegaan, en u verskrikkinge het my verbyster.
Hulle het my omring soos water; die hele dag het hulle my saam omsingel.
U het vriend en naaste ver van my verwyder, en my bekendes vanweë my
ellende.

En weer:

Here, God van my heil, bedags het ek geroep en ook snags voor U. Laat my
gebed voor u aangesig kom, neig u oor tot my smeking.

Psalm 102

Loof die Here, o my siel, lofwaardig is u, o Heer. Loof die Here o my siel, en
alles wat binne my is sy heilige Naam.
Loof die Here, o my siel, en vergeet geeneen van sy weldade nie.
Wat al jou ongeregtighede vergewe, wat al jou kwale genees.
Wat jou lewe verlos van die verderf, wat jou met barmhartigheid en deernis
kroon.
Wat jou verlange met die goeie vervul. Jou jeug sal weer nuut word soos die
van 'n arend.
                                       6


Die Here bewys barmhartigheid en geregtigheid aan al die veronregtes.
Hy het aan Moses sy weë bekend gemaak, aan die kinders van Israel sy wil.
Barmhartig en genadig is die Here lankmoedig en groot van goedertierenheid.
Nie tot die einde sal Hy vertoorn wees nie, ook sal Hy nie vir ewig wraaksugtig
wees nie.
Nie volgens ons ongeregtighede het Hy met ons gehandel nie, ook het Hy ons
nie vergeld volgens ons sondes nie.
Want so hoog soos die hemel is bo die aarde het die Here sy barmhartigheid
laat toeneem oor dié wat Hom vrees.
So ver as die ooste van die weste is, so ver het Hy ons ongeregtighede van
ons verwyder.
Soos 'n vader medelye het met sy kinders, so het die Here medelye gehad
met dié wat Hom vrees, want Hy, Hy weet watter maaksel ons is, Hy het
onthou dat ons stof is.
Die mens: soos die gras is sy dae; soos 'n blom van die veld, so sal hy bloei.
Want die wind het daaroor gegaan, en dit sal nie meer wees nie, en dit sal sy
plek nie meer ken nie.
Maar die barmhartigheid van die Here is van ewigheid tot ewigheid oor dié
wat Hom vrees.
En sy geregtigheid vir kindskinders; vir dié wat sy verbond hou; en dink aan
sy gebooie om dié te doen.
Die Here het sy troon in die hemel berei en sy koninkryk heers oor alles. Loof
die Here, al sy Engele, kragtiges in mag wat sy woord volbring in
gehoorsaamheid aan die stem van sy woorde.
Loof die Here al sy leërskare, sy dienaars wat sy wil doen.
Loof die Here al sy werke op al die plekke van sy heerskappy. Loof die Here,
o my siel.

En weer:

Op al die plekke van sy heerskappy: Loof die Here, o my siel.

Psalm 142

Here, hoor my gebed; luister na my smeking in u waarheid; verhoor my in u
geregtigheid.
En gaan nie na die gereg met u kneg nie, want niemand wat leef, sal voor u
aangesig geregverdig word nie.
Want die vyand het my siel vervolg; hy het my lewe tot teen die grond
verneder; hy het my laat sit in duisternis soos hulle wat lankal dood is, en my
gees is vermoeid oor my; my hart is ontsteld in my.
Ek het die ou dae onthou; ek het nagedink oor al u dade; oor die werke van u
hande het ek steeds nagedink.
Ek het my hande tot U uitgestrek; my siel smag na U soos 'n dorsland.
Hoor my gou, Here; my gees het my begewe.
Wend nie u aangesig van my af nie, sodat ek nie sal word soos hulle wat in
die kuil neerdaal nie.
Laat my in die môre u barmhartigheid hoor, want op U het ek gehoop.
Maak, Here, aan my die weg bekend waarop ek moet gaan, want tot U het ek
my siel opgehef.
                                        7


Bevry my van my vyande, Here, want tot U het ek my toevlug geneem. Leer
my om u wil te doen, want U is my God.
U goeie Gees sal my in 'n land van opregtheid lei. Om u naam ontwil, Here,
sal U my lewend maak.
In u geregtigheid sal U my siel uit verdrukking lei. En in u ontferming sal U my
vyande uitroei.
En sal U almal vernietig wat my siel verdruk, want ek is u kneg.

En weer

Verhoor my in u geregtigheid, o Here, en gaan nie na die gereg met u kneg
nie. (twee maal) U goeie Gees sal my in 'n land van opregtheid lei.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.
Halleluja, halleluja, halleluja. Eer aan U, o God.

Diaken*       Laat ons in vrede bid tot die Heer.

Volk          Here, ontferm U. En so na elk van die volgende bedes.

Diaken*       Om die vrede van bo en die redding van ons siele, laat ons
              bid tot die Heer.

              Om vrede vir die hele wêreld, die welsyn van die heilige Kerke
              van God, en die eenheid van almal, laat ons bid tot die Heer.

              Vir hierdie heilige Huis, en vir hulle wat dit met geloof, eerbied
              en die vrees van God betree, laat ons bid tot die Heer.

              Vir ons vader, pous en patriarg N., vir ons aartsbiskop en herder
              N., vir die eerbiedwaardige priesterskap, die diakonaat in
              Christus, vir alle geestelikes en die hele volk, laat ons bid tot die
              Heer.

              Vir die mense van ons land, en vir alle owerhede en magte wat
              oor ons gestel is, laat ons bid tot die Heer.

              Vir hierdie patriargaat en hierdie heilige bisdom, vir alle stede en
              dorpe, en vir die gelowiges wat daar woon, laat ons bid tot die
              Heer.

              Vir gunstige weer, ‘n oorvloedige opbrengs van die aarde, en tye
              van vrede, laat ons bid tot die Heer.

              Vir reisigers op land, see en in die lug, vir hulle wat siek is en
              hulle wat ly, vir gevangenes en hul verlossing, laat ons bid tot
              die Heer.
                                      8


              Om ons bevryding van alle verdrukking, toorn, gevaar en nood,
              laat ons bid tot die Heer.

              Help ons, red ons, ontferm U oor ons en bewaar ons, o God,
              deur u genade.

              Terwyl ons ons alheilige, onbevlekte, hooggeseënde en
              glorieryke Meesteres, die Theotokos en immermaagd Maria,
              saam met al die heiliges gedenk, laat ons onsself en mekaar en
              ons hele lewe toevertrou aan Christus ons God.

Volk          Aan U, o Heer.

              Want U kom toe alle heerlikheid, eer en aanbidding, Vader,
              Seun en Heilige Gees, nou en altyd en tot in ewigheid.

Volk          Amen.


Toon 1

Die Here is God en het aan ons verskyn. Geseënd is Hy wat kom in die Naam
van die Here.

Vs. 1 Bely die Here met dankbaarheid, en roep sy heilige Naam aan.

Die Here is God en het aan ons verskyn. Geseënd is Hy wat kom in die Naam
van die Here.

Vs. 2 Al die nasies het my omsingel, maar in die Naam van die Here het ek
      hulle afgeweer.

Die Here is God en het aan ons verskyn. Geseënd is Hy wat kom in die Naam
van die Here.

Vs. 3 Dit het van die Here gekom, en dit is wonderbaar in ons oë.

Die Here is God en het aan ons verskyn. Geseënd is Hy wat kom in die Naam
van die Here.

Apolitikion – Toon 1

In u geboortegewing het u u Maagdelikheid bewaar
en in u ontslaping het u nie die wêreld versaak nie.
U, die moeder van die Lewe, het oorgegaan na die Lewe
en deur u gebede verlos u ons siele van die dood.

(drie maal)
                                      9


DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want aan U behoort die mag, en aan U behoort die koninkryk en
             die krag en die heerlikheid: aan die Vader en die Seun en die
             Heilige Gees, nou en altyd en tot in ewigheid.

Volk         Amen.

Kathisma – Toon 4

O Dawid, roep uit: “Wat is hierdie teenswoordige fees?”
“Haar wat ek in die Psalmboek besing het,” sê hy,
“as dogter, diensmaagd van God en Maagd,
haar het Christus, wat sonder saad uit haar gebore is,
oorgebring na die woninge aldaar.
Daarom verheug moeders, dogters en bruide van Christus hulle en roep uit:
“Verheug u, u wat oorgebring is na die Koninkryk daarbo.”

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Herhaal: O Dawid, roep uit…

Kathisma – Toon 1

Die aleerbiedwaardige koor van wyse Apostels
is wonderbaarlik byeengebring om u vlekkelose liggaam
op glorieryke wyse te begrawe, o albesonge Theotokos.
Saam met hulle het die menigte Engele
u Ten hemel voering besing en eerbiedig geprys,
wat ook ons vier met geloof.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.
                                       10




Herhaal: Die aleerbiedwaardige koor…

Na die Polyeleos, Kathisma - Toon 3

Tydens u geboortegewing was die ontvangenis sonder saad,
en tydens u Ontslaping was die dood sonder bederf.
‘n Tweede wonder het met die eerste saamgeval, o Theotokos:
Want hoe voed sy wat die huwelik nie ken nie ‘n kind, terwyl sy rein bly?
En hoe is die Moeder van God dooddraend, terwyl sy ‘n mirregeur afgee?
Daarom roep ons saam met die Engel tot u:
“Verheug u, Begenadigde.”

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Herhaal: Tydens u geboortegewing…

Die eerste Antifoon van die Bedevaartsliedere oftewel Anavathmi in Toon 4

Van my jeug af voer baie hartstogte die stryd teen my;
maar help en red U my, my Heiland. (herhaal)

Mag julle wat Sion haat, deur die Here beskaam word;
Want julle sal verdor soos gras deur die vuur. (herhaal)

Eer aan die Vader en aan die Seun en aan die Heilige Gees,

Deur die Heilige Gees ontvang elke siel die lewe,
en deur reiniging verhewe, word dit verhelder
deur die Drie-enige Eenheid in ‘n heilige misterie.

Nou en altyd en tot in ewigheid. Amen.

Deur die Heilige Gees wel strome genade op;
dit bevogtig die hele skepping om lewe voort te bring.

Die Prokimenon - Toon 4 (Ps. 44)

Ek sal u naam gedenk van geslag tot geslag.

Ek sal u naam gedenk van geslag tot geslag.

Vers. Hoor, o dogter, kyk, en neig u oor, vergeet u volk, en die huis van u
vader en die Koning sal u skoonheid begeer.

Ek sal u naam gedenk van geslag tot geslag.

Ek sal u naam gedenk * van geslag tot geslag.
                                      11


Diaken*      Laat ons bid tot die Heer.

Volk         Heer, ontferm U.

Priester     Want heilig is U ons God en U rus in die Heiligdom en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Volk         Amen.
             Laat alles wat asem het die Here Loof. (3X)

Priester     En dat ons waardig geag mag word om te luister na die Heilige
             Evangelie, laat ons bid tot die Here God.

Volk         Here, ontferm U. (3x)

Priester     Wysheid. Laat ons opstaan. Laat ons luister na die Heilige
             Evangelie. Vrede vir almal.

Volk         En vir u gees.

Priester     Die Lesing uit die heilige Evangelie volgens Lukas (1:39-49, 56)

Volk         Eer aan U, o Heer, eer aan U.

Priester     Laat ons aandag gee.

In daardie dae het Maria opgestaan en haastig na die bergstreek gegaan, na
'n stad van Juda; en sy het in die huis van Sagaría gekom en Elisabet gegroet.
En toe Elisabet die groet van Maria hoor, het die kindjie in haar skoot
opgespring; en Elisabet is vervul met die Heilige Gees en het met 'n groot
stem uitgeroep en gesê: Geseënd is jy onder vroue, en geseënd is die vrug
van jou skoot! En wat het my oorgekom dat die moeder van my Here na my
toe kom? Want kyk, toe die geluid van jou groet in my ore klink, het die kindjie
in my skoot van vreugde opgespring. En salig is sy wat geglo het, want die
dinge wat deur die Here aan haar gesê is, sal vervul word. En Maria het gesê:
My siel maak die Here groot, en my gees is verheug in God, my Saligmaker;
omdat Hy die nederige toestand van sy diensmaagd aangesien het, want kyk,
van nou af sal al die geslagte my salig noem. Want Hy wat magtig is, het
groot dinge aan my gedoen, en heilig is sy naam. En Maria het by haar
omtrent drie maande gebly; en sy het teruggegaan na haar huis toe.

Volk         Eer aan U, o Heer, eer aan U.

Psalm 50

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.
Was my heeltemal van my ongeregtigheid en reinig my van my sonde.
Want ek ken my ongeregtigheid, en my sonde is altyd voor my.
                                      12


Teen U alleen het ek gesondig en gedoen wat boos is in u oë, sodat U
geregverdig mag word deur u woorde, en u mag oorwin wanneer U geoordeel
word.
Want kyk, in ongeregtighede is ek ontvang, en in sondes het my moeder my
gebaar.
Want kyk, U het waarheid liefgehad, die geheime en verborgene van u
wysheid het U aan my bekend gemaak.
U sal my besprinkel met hisop, en ek sal gereinig word; U sal my was en ek
sal witter word as sneeu.
U sal my vreugde en blydskap laat hoor; die vernederde gebeentes sal jubel.
Wend u aangesig van my sondes af, en wis al my ongeregtighede uit.
Skep in my 'n rein hart, o God, en gee opnuut 'n opregte gees in my binneste.
Verwerp my nie van u aangesig nie, en neem u Heilige Gees nie van my weg
nie.
Gee my weer die vreugde van u heil, en versterk my deur u bestierende Gees.
Ek sal wetteloses u weë leer, en die goddeloses sal hulle tot U wend.
Red my van bloedskuld, o God, God van my heil; my tong sal jubel oor u
geregtigheid.
Here, U sal my lippe open, en my mond sal u lof verkondig.
Want as U 'n offer verlang het, sou ek dit gegee het; in brandoffers sal U geen
behae hê nie.
'n Offer aan God is 'n verbryselde gees; 'n verbryselde en vernederde hart sal
God nie verag nie.
Doen goed, Here, aan Sion in u welbehae, en laat die mure van Jerusalem
gebou word.
Dan sal U 'n welbehae hê in 'n offer van geregtigheid, in offergawe en
brandoffers; dan sal hulle stiere offer op u altaar.

Toon 2

Eer aan die Vader en aan die Seun en aan die Heilige Gees.

Deur die gebede van die Theotokos, o Barmhartige, wis my baie oortredinge
uit.

Nou en altyd en tot in ewigheid. Amen.

Deur die gebede van die Theotokos, o Barmhartige, wis my baie oortredinge
uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Ontferm U oor my, o God, volgens u groot barmhartigheid en wis volgens die
oorvloed van u medelye my oortreding uit.

Toon 6

Toe die voorbereidings vir die Tenhemelvoering van u onbevlekte liggaam
getref is
                                      13


het die Apostels rondom u bed u met vrees aanskou,
en terwyl hulle na u liggaam kyk,
is hulle deur ontsetting aangegryp.
Petrus het u met trane toegeroep:
“O Maagd, ek sien duidelik hoe u, die lewe van almal, uitgestrek lê,
en ek is verbaas.
In u het die genieting van die toekomstige lewe gewoon.
Maar, o Onbevlekte, smeek u Seun en God dringend
dat u volk ongeskonde bewaar mag word.”

Priester     O God, red u volk en seën u erfdeel. Besoek u wêreld met
             barmhartigheid en ontferming. Verhef die horing van Ortodokse
             Christene, en laat u ryke barmhartighede op ons neerdaal, deur
             die gebede van ons al-onbevlekte Meesteres, die Theotokos en
             immermaagd Maria, wie se Ontslaping en Tenhemelvoering ons
             vier, deur die krag van die kosbare en lewendmakende Kruis,
             die beskerming van die eerbiedwaardige, liggaamlose hemelse
             kragte, die smekinge van die eerbiedwaardige, glorieryke
             profeet, Voorloper en Doper, Johannes, van die heilige,
             glorieryke en alomgeëerde Apostels, die heilige, glorieryke en
             seëvierende Martelare en Martelaresse, van ons heilige en
             Goddraende Vaders en Moeders, van die heilige N. (aan wie die
             kerk toegewy is, vir soverre nie reeds vermeld nie), van die
             heilige en regverdige Voorouers van God, Joachim en Anna, en
             al u Heiliges, smeek ons U, o Here, wat alleen ryk aan
             barmhartigheid is, hoor ons, sondaars, wat tot U bid en wees
             ons barmhartig

Volk         Here, ontferm U. (12x)

Priester     Deur die genade, medelye en mensliewendheid van u
             eniggebore Seun, met Wie U geloof word, saam met u alheilige,
             goeie en lewendmakende Gees, nou en altyd en tot in ewigheid.

Volk         Amen.

Eerste Kanon (Odes 1-8 verkort, Ode 9 volledig)

Eerste Ode – Toon 1
Irmos

Ryklik geskakeerd met Goddelike heerlikheid
het u heilige en eervolle gedagtenis, o Maagd,
al die gelowiges in vreugde saamgebring,
en met Miriam wat vóórgaan met koordanse en tamboeryne,
besing hulle u Eniggeborene,
want roemryk is Hy verheerlik.

Tweede Kanon (Odes 1-8 verkort, Ode 9 volledig)
                                      14


Eerste Ode - Toon 4
Irmos

Ek sal my mond oopmaak
en dit sal met die Gees vervul word,
en ek sal ‘n woord uiter tot die Koningin en Moeder;
ek sal gesien word waar ek stralend feesvier
en sal my verheug en haar Ontslaping besing.

Katawasia - Toon 1

Ryklik geskakeerd met Goddelike heerlikheid
het u heilige en eervolle gedagtenis, o Maagd,
al die gelowiges in vreugde saamgebring,
en met Miriam wat vóórgaan met koordanse en tamboeryne,
besing hulle u Eniggeborene,
want roemryk is Hy verheerlik.

Eerste Kanon

Derde Ode – Toon 1
Irmos

O Christus, die wysheid en krag van God,
wat alles skep en in stand hou,
bevestig die kerk om standvastig en onwankelbaar te wees,
want U alleen is Heilig, wat rus in die Heilige.

Tweede Kanon

Derde ode - Toon 4
Irmos

O Theotokos,
as lewende en oorvloedige bron,
versterk hulle wat in geestelike gemeenskap verenig is
en u lof besing,
en deur u Godgegewe heerlikheid,
ag hulle waardig vir krone van heerlikheid.

Katawasia – Toon 1

O Christus, die wysheid en krag van God,
wat alles skep en in stand hou,
bevestig die kerk om standvastig en onwankelbaar te wees,
want U alleen is Heilig, wat rus in die Heilige.

             DIE KLEIN LITANIE

Diaken*      Laat ons keer op keer in vrede bid tot die Heer.
                                      15


Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is ons God, en tot U stuur ons die lof omhoog, tot die
             Vader en die Seun en die Heilige Gees, nou en altyd en tot in
             ewigheid.

Volk         Amen.

             Hipakoï – Toon 5

Al die geslagte noem u salig, o Maagd Theotokos.
Want dit het die onomvatlike Christus ons God behaag
om deur u omvat te word.
Salig is ook ons om u as beskerming te hê;
want u bid dag en nag vir ons
en die septers van die koninkryk word deur u smekinge versterk.
Daarom besing ons u en roep u toe:
“Verheug u, Begenadigde, die Here is met u.”

Eerste Kanon

Vierde Ode – Toon 1
Irmos

Die woorde en in duister gehulde uitdrukkings van die profete, o Christus,
het u vleeswording uit ‘n Maagd laat deurskemer,
dat u ligglans tot verligting van die nasies sou uitgaan.
Ook die diepte roep met vreugde tot U:
“Eer aan u mag, o Mensliewende.”

Tweede Kanon

Vierde Ode – Toon 4
Irmos

Toe die Profeet Habbakuk die ondeurgrondelike, Goddelike raad
van U, die Allerhoogste, se vleeswording uit die Maagd, begryp,
het hy uitgeroep: “Eer aan u mag, o Here.”
                                      16


Katawasia – Toon 1

Die woorde en in duister gehulde uitdrukkings van die profete, o Christus,
het u vleeswording uit ‘n Maagd laat deurskemer,
dat u ligglans tot verligting van die nasies sou uitgaan.
Ook die diepte roep met vreugde tot U:
“Eer aan u mag, o Mensliewende.”

Eerste Kanon

Vyfde Ode – Toon 1
Irmos

Ek sal die Goddelike, onuitspreeklike skoonheid van u deugde beskryf, o
Christus;
want hoewel U in u eie Persoon
as die mede-ewige afskynsel van die ewige heerlikheid gestraal het,
het U, ná U ‘n liggaam aangeneem het uit ‘n maagdelike skoot,
as Son opgekom oor hulle wat in duisternis en skadu verkeer.

Tweede Kanon

Vyfde Ode
Irmos – Toon 4

Die heelal was verwonderd
oor u Godgegewe heerlikheid.
Want u, o Maagd, wat die huwelik nie geken het nie,
is vanaf die aarde na die ewige wonings
en die oneindige lewe oorgebring,
u wat almal wat u besing met verlossing beloon.

Katawasia – Toon 1

Ek sal die Goddelike, onuitspreeklike skoonheid van u deugde beskryf, o
Christus;
want hoewel U in u eie Persoon
as die mede-ewige afskynsel van die ewige heerlikheid gestraal het,
het U, ná U ‘n liggaam aangeneem het uit ‘n maagdelike skoot,
as Son opgekom oor hulle wat in duisternis en skadu verkeer.

Eerste Kanon

Sesde Ode – Toon 1
Irmos

Die vuur in die ingewande van die walvis
wat in die soutsee gebore is
was ‘n voorafbeelding van u drie dae in die graf,
Jona is as vertolker hiervan bewys,
                                     17


want gered en ongedeerd, soos voor hy ingesluk is,
het hy uitgeroep:
“Met ‘n stem van lof sal ek aan U offer, Here.”

Tweede Kanon

Sesde Ode – Toon 4
Irmos

Terwyl ons met 'n godvresende gemoed
hierdie heilige en aleerbiedwaardige fees van die Moeder van God vier,
kom laat ons hande klap
en die God wat uit haar gebore is, verheerlik.

Katawasia – Toon 1

Die vuur in die ingewande van die walvis
wat in die soutsee gebore is
was ‘n voorafbeelding van u drie dae in die graf,
Jona is as vertolker hiervan bewys,
want gered en ongedeerd, soos voor hy ingesluk is,
het hy uitgeroep:
“Met ‘n stem van lof sal ek aan U offer, Here.”

             DIE KLEIN LITANIE

Diaken*      Laat ons keer op keer in vrede bid tot die Heer.

Volk         Here, ontferm U.

Diaken*      Help ons, red ons, ontferm U oor ons, en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.

Priester     Want U is die Vredevors en die Redder van ons siele, en tot U
             stuur ons die lof omhoog, tot die Vader en die Seun en die
             Heilige Gees, nou en altyd en tot in ewigheid.

Kontakion – Toon 6

Nog die graf nog die dood het mag gehad
oor die Theotokos wat in haar gebede nooit slaap nie,
                                      18


en deur haar beskerming 'n standvastige hoop is.
Want Hy wat haar immermaagdelike skoot bewoon het
het haar as die Moeder van die Lewe
na die lewe oorgebring.

Ikos

Stel ‘n skans om my verstand, o my Verlosser;
want ek waag dit om die skans van die wêreld, u onbevlekte Moeder, te
besing.
Versterk my met ‘n bolwerk van woorde, en bevestig my in die gewigtigheid
van my gedagtes.
Want U roep uit dat U die bedes vervul van hulle wat vra met geloof.
Skenk my daarom ‘n tong, uitdrukkingsvermoë en verstand wat nie beskaam
nie.
Want alle gawes van verligting daal van U neer, o Verligtende,
U wat die immermaagdelike skoot bewoon het.

Sinkasarion

Op die 15de van hierdie maand, die gedagtenis aan die eerbiedwaardige
Tenhemelvoering van ons hoogglorieryke Meesteres, die Theotokos en
immermaagd Maria.

Verse

Dis geen wonder dat die wêreldverlossende Maagd sterwe nie,
daar die Skepper van die wêreld ook in die vlees gesterf het.

Die Moeder van God leef altyd, ook al het sy op die vyftiende gesterf.

Deur haar heilige gebede, o God, ontferm U oor ons en red ons, want U is
goed en mensliewend.

Eerste Kanon

Sewende Ode – Toon 1
Irmos

‘n Goddelike verlange wat hom verset
teen die onbesonne woede en vuur,
het die vuur bedou, en die woede bespotlik gemaak
waar dit met die Godgeïnspireerde, redelike, driestemmige lier van die
Heiliges
die musiekinstrumente te midde van die vlam weerspreek het deur te sê:
“O verheerlikte God van ons vaders en van ons, lofwaardig is U.”

Tweede Kanon
Sewende Ode – Toon 4
Irmos
                                     19



Die Godvresendes het nie die skepping bo die Skepper aanbid nie,
maar manmoedig die dreiging van die vuur vertrap
en met vreugde gesing:
O hoogbesonge Here en God van ons Vaders, lofwaardig is U.

Katawasia – Toon 1

‘n Goddelike verlange wat hom verset
teen die onbesonne woede en vuur,
het die vuur bedou, en die woede bespotlik gemaak,
waar dit met die Godgeïnspireerde, redelike, driestemmige lier van die
Heiliges
die musiekinstrumente te midde van die vlam weerspreek het deur te sê:
“O verheerlikte God van ons vaders en van ons, lofwaardig is U.”

Eerste Kanon

Agste Ode – Toon 1
Irmos

Die almagtige engel van God het aan die Jongelinge ‘n vlam getoon
wat die Heiliges verfris, terwyl dit die goddeloses verteer.
En hy het die Theotokos ‘n lewensbron gemaak,
wat met die vernietiging van die dood en met lewe stroom
vir hulle wat sing:
“Ons wat verlos is besing die enige Skepper,
en verhef Hom tot in ewigheid.”

Tweede Kanon

Agste ode – Toon 4
Irmos

Die Seun van die Theotokos
het die reine Jongelinge in die oond gered,
destyds as voorafbeelding van die teenwoordige werklikheid.
Hy bring die hele wêreld byeen om te sing:
Loof die Here, al sy werke,
en verhef Hom tot in alle ewigheid.

Ons prys, loof en aanbid die Here, en besing en verhef Hom tot in ewigheid.

Katawasia – Toon 1

Die almagtige engel van God het aan die Jongelinge ‘n vlam getoon
wat die Heiliges verfris, terwyl dit die goddeloses verteer.
En hy het die Theotokos ‘n lewensbron gemaak,
wat met die vernietiging van die dood en met lewe stroom
vir hulle wat sing:
                                     20


“Ons wat verlos is besing die enige Skepper,
en verhef Hom tot in ewigheid.”

Diaken*      Ons vereer die Theotokos en Moeder van die Lig met liedere en
             verheerlik haar.

Eerste Kanon

Negende Ode – Toon 1

Voor die Irmos en elke troparion word die volgende megalinarion gesing:

Al die geslagte noem u salig, o enige Theotokos.

Irmos

In u, o onbevlekte Theotokos,
is die perke van die natuur oorwin.
Want ‘n geboorte geskied op maagdelike wyse
en die dood word aan die lewe verloof.
O Theotokos, wat Maagd bly na die geboorte,
en wat lewe ná die dood,
mag u altyd u erfenis red.

Die Engelemagte was verbaas om in Sion te aanskou
hoe hul eie Meester die siel van ‘n vrou in sy hande hou.
Want haar wat Hom op onbevlekte wyse gebaar het,
het Hy, soos dit ‘n seun pas, toegeroep:
“Kom, o eerwaardige, word saam met u Seun en God verheerlik.”

Die koor van Apostels het u liggaam wat God ontvang het, toegedraai
en terwyl hulle dit met ontsag aanskou,
het hulle met ‘n helder stem tot u gespreek:
“Waar u na die hemelse bruidsvertrekke gaan, en na u Seun,
mag u altyd, o Theotokos, u erfenis red.”

Tweede Kanon

Voor die Irmos en elke troparion word die volgende megalinarion gesing:

Toe die Engele die Ontslaping van die Maagd aanskou, was hulle buite
hulleself van skrik, oor hoe die Maagd vanaf die aarde na bowe opvaar.

Negende Ode – Toon 4
Irmos

Laat alle aardgeborenes
stralend opspring in die gees
en die skaar van onstoflike geestelike wesens feesvier
terwyl hulle die heilige Tenhemelvoering van die Moeder van God eer
                                      21


en laat hulle roep: Verheug u, al-salige Theotokos,
reine Immermaagd.

Kom laat ons ons op Sion,
die heilige, vettige berg van die lewende God, verheug,
waar ons die Theotokos soos in ‘n spieël aanskou,
want Christus bring haar, as sy Moeder,
na ‘n baie beter en meer Goddelike tabernakel,
na die Allerheiligste.

Kom o gelowiges,
laat ons die graf van die Moeder van God nader,
en met die lippe, oë en voorhowe van ons harte opreg daaraan raak;
en laat ons oorvloedige genadegawes van genesing put
wat stroom uit die onuitputlike bron.

Aanvaar van ons die begrafnislied,
o Moeder van die lewende God,
en beskadu ons met u ligbrengende, Goddelike genade,
terwyl u ons leiers met segetekens,
die Christusliewende volk met vrede,
en ons wat sing met vergifnis en die verlossing van ons siele beloon.

Katawasia – Toon 1

In u, o onbevlekte Theotokos,
is die perke van die natuur oorwin.
Want ‘n geboorte geskied op maagdelike wyse
en die dood word aan die lewe verloof.
O Theotokos, wat Maagd bly na die geboorte,
en wat lewe ná die dood,
mag u altyd u erfenis red.

             DIE KLEIN LITANIE

Diaken       Laat ons keer op keer in vrede bid tot die Heer.

Volk         Here, ontferm U.

Diaken       Help ons, red ons, ontferm U oor ons en bewaar ons, o God,
             deur u genade.

Volk         Here, ontferm U.

Diaken*      Terwyl ons ons alheilige, onbevlekte, hooggeseënde en
             glorieryke Meesteres, die Theotokos en immermaagd Maria,
             saam met al die heiliges gedenk, laat ons onsself en mekaar en
             ons hele lewe toevertrou aan Christus ons God.

Volk         Aan U, o Heer.
                                      22


Priester      Want al die Kragte van die Hemele prys U en tot U stuur ons die
              lof omhoog, tot die Vader en die Seun en die Heilige Gees, nou
              en altyd en tot in ewigheid.
Volk          Amen.

Eksapostilarion – Toon 3

O Apostels, uit die eindes van die aarde hier byeengebring,
in die dorpie Getsémané, begrawe julle my liggaam.
En U, my Seun en my God, ontvang my gees.

(Drie maal)

Die Lofpsalms - Toon 4
       Psalm 148
[A]    Laat alles wat asem het die Here loof. Loof die Here uit die hemele,
       loof Hom in die hoogste hemele. U kom toe 'n lied, o God.
[B]    Loof Hom, al sy Engele. Loof Hom, al sy Magte. U kom toe 'n lied, o
       God.


[A]    Loof Hom oor sy magtige dade; loof Hom na die volheid van sy
       grootheid.
Die hemele jubel oor u glorieryke Ontslaping
en die leërskare van Engele is bly.
Ook die hele aarde verheug hom,
en rig aan u ‘n begrafnislied aan u
wat die Moeder is van Hom wat oor alles heers,
o Alheilige Maagd wat die huwelik nie ken nie
en die mensegeslag gered het van die voorvaderlike veroordeling.


[B]    Loof Hom met basuingeklank, loof Hom met harp en siter.
Die hemele jubel oor u glorieryke Ontslaping
en die leërskare van Engele is bly.
Ook die hele aarde verheug hom,
en rig aan u ‘n begrafnislied aan u
wat die Moeder is van Hom wat oor alles heers,
o Alheilige Maagd wat die huwelik nie ken nie
en die mensegeslag gered het van die voorvaderlike veroordeling.


[A]    Loof Hom met tamboeryn en koordans, loof Hom met snarespel en fluit.
Deur ‘n beslissing van God se heerskappy het die uitverkore Apostels
vanaf die uiteindes vergader om u te begrawe;
en toe hulle sien hoe u vanaf die aarde weggeneem word in die hoogte,
het hulle u met vreugde die groet van Gabriël toegeroep:
“Verheug u, draer van die hele Godheid,
                                      23


verheug u, u wat alleen deur u geboortegewing die aardse met die dinge in
die hoë verenig het.”


[B]   Loof Hom met welluidende simbale, loof Hom met simbale van
      blydskap. Laat alles wat asem het die Here loof.
Deur u verenswaardige Ontslaping
het u wat die lewe gebaar het,
oorgegaan na die ontsterflike lewe,
met Engele, Owerhede en Magte,
Apostels, Profete en die hele skepping wat u vergesel,
terwyl u Seun u onskuldige siel
in sy reine hande ontvang,
o Maagdelike Moeder en Bruid van God.

Eer aan die Vader en aan die Seun en aan die Heilige Gees, nou en altyd en
tot in ewigheid. Amen.

Toon 6

Tydens u ontsterflike Ontslaping,
o Theotokos, Moeder van die lewe,
het wolke die Apostels in die lug weggeruk.
En dit het hulle wat oor die wêreld versprei was,
as een koor by u onbevlekte liggaam opgestel.
En ná hulle u eerbiedig begrawe het,
het hulle u al singende die groet van Gabriël toegeroep:
“Verheug u, Begenadige,
Maagd en ongehude Moeder. Die Here is met u.”
Bid saam met hulle tot Hom, as u Seun en ons God,
dat ons siele gered mag word.

Die Groot Doksologie word gesing.

[A]   Eer aan U, wat ons die lig laat sien het. Eer aan God in die hoogste
      hemele, en vrede op aarde, in die mense 'n welbehae.

[B]   Ons besing U, ons loof U, ons aanbid U, ons verheerlik U, ons dank U
      vir u groot heerlikheid.

[A]   Here Koning, hemelse God, almagtige Vader; Here, eniggebore Seun,
      Jesus Christus; en Heilige Gees.

[B]   Here God, Lam van God, Seun van die Vader, wat die sonde van die
      wêreld wegneem, ontferm U oor ons; U wat die sondes van die wêreld
      wegneem.

[A]   Aanvaar ons smeking, U wat sit aan die regterhand van die Vader, en
      ontferm U oor ons.
                                       24


[B]   Want U alleen is heilig, U alleen is die Heer, Jesus Christus, tot eer van
      God die Vader. Amen.

[A]   Ek sal U elke dag loof, en u Naam prys tot in ewigheid, ja tot in alle
      ewigheid.

[B]   Gee, Here, dat ons vandag van sonde bewaar mag word.

[A]   Lofwaardig is U, o Heer, die God van ons vaders, en geprys en
      verheerlik is u Naam tot in ewigheid. Amen.

[B]   Laat u barmhartigheid, Here, oor ons wees, soos ons ons hoop gestel
      het op U.

[A]   Lofwaardig is U, o Here, leer my u gebooie.

[B]   Lofwaardig is U, o Meester, leer my u gebooie.

[A]   Lofwaardig is U, o Heilige, leer my u gebooie.

[B]   Here, U het vir ons 'n toevlug geword van geslag tot geslag. Ek het
      gesê: O Here, ontferm U oor my. Genees my siel, want ek het teen U
      gesondig.

[A]   Here, tot U het ek my toevlug geneem. Leer my om u wil te doen, want
      U is my God.

[B]   Want by U is die fontein van die lewe. In u lig sal ons die lig sien.

[A]   Laat u barmhartigheid voortduur vir die wat U ken. Heilige God, Heilige
      Magtige, Heilige Onsterflike, ontferm U oor ons.

[B]   Heilige God, Heilige Magtige, Heilige Onsterflike, ontferm U oor ons.

[A]   Heilige God, Heilige Magtige, Heilige Onsterflike, ontferm U oor ons.

[B]   Eer aan die Vader en aan die Seun en aan die Heilige Gees.

[A]   Nou en altyd en tot in ewigheid. Amen.

[B]   Heilige Onsterflike, ontferm U oor ons.

[A]   Heilige God,

[B]   Heilige Magtige

[A]   Heilige Onsterflike

[B]   ontferm U oor ons.
                                      25


Apolitikion – Toon 1

In u geboortegewing het u u Maagdelikheid bewaar
en in u ontslaping het u nie die wêreld versaak nie.
U, die moeder van die Lewe, het oorgegaan na die Lewe
en deur u gebede verlos u ons siele van die dood.

             Die Dringende Litanie

Diaken*      Wees ons barmhartig, o God, volgens u groot barmhartigheid,
             ons bid U, hoor ons en wees barmhartig.

Volk         Here, ontferm U. (3x) En so na elk van die oorblywende bedes.

Diaken*      Ook bid ons vir die vrome, Ortodokse Christene.

             Ook bid ons vir ons vader, pous en patriarg N., ons aartsbiskop
             en herder N., en vir al ons broers en susters in Christus.

             Ook bid ons vir die President van ons land, en vir alle owerhede
             en magte wat oor ons gestel is.

             Ook bid ons om barmhartigheid, lewe, vrede, gesondheid, heil
             en besoeking, vergifnis en kwytskelding van sondes vir die
             dienaars van God, alle toegewyde en Ortodokse Christene, wat
             in hierdie stad/dorp en gemeente woon of vertoef, vir die
             opsieners en lede van hierdie heilige Kerk en vir hulle
             familielede; [en ook vir die dienaars van God N. & N. (hier mag
             die diaken die name noem van diegene vir wie hy gevra is om te
             bid) en vir almal wat ons gevra het om vir hulle te bid, onwaardig
             soos wat ons is.]

             Ook bid ons vir die salige en gedenkwaardige grondleggers van
             hierdie heilige Kerk, en vir al ons Ortodokse broers en susters
             wat ons in die rus voorafgegaan het, en wat hier en oor die hele
             wêreld heen vroom ontslape lê; [en ook vir die dienaars van God
             N. & N. (hier mag die diaken die name noem van diegene vir wie
             hy gevra is om te bid) en dat hulle al hul oortredings, opsetlik
             sowel as onopsetlik, vergewe mag word.]

             Ook bid ons vir hulle wat offergawes bring, vir hulle wat goeie
             werke in hierdie heilige en aleerbiedwaardige huis doen, vir
             hulle wat daar dien en hulle wat sing, en vir die volk hier
             teenwoordig, wat wag op u groot en ryke barmhartigheid.

             Smeekgebed

Priester (in 'n gedempte toon)
                                   26


           O Here, ons God, aanvaar hierdie vurige smeekbede van u
           dienaars, en wees ons barmhartig na die volheid van u
           barmhartigheid. Laat u deernis op ons neerdaal en op u hele
           volk wat wag op u ryke barmhartigheid.

(hardop)   Want U is ‘n barmhartige en mensliewende God, en tot U stuur
           ons die lof omhoog, tot die Vader en die Seun en die Heilige
           Gees, nou en altyd en tot in ewigheid.

Volk       Amen.

Diaken*    Laat ons ons oggendgebed tot die Here voleindig.

Volk       Here, ontferm U. En so na die volgende bede.

Diaken*    Help ons, red ons, ontferm U oor ons en bewaar ons, o God,
           deur u genade.

           Dat die hele dag volmaak, heilig, vreedsaam en sonder sonde
           mag wees, vra ons die Heer.

Volk       Skenk dit, o Heer. En so na elk van die volgende bedes.

Diaken*    Om ‘n engel van vrede, ‘n getroue gids en behoeder van ons
           siele en liggame, vra ons die Heer.

           Om vergifnis en kwytskelding van ons sondes en oortredinge,
           vra ons die Heer.

           Om wat goed en voordelig is vir ons siele, en om vrede vir die
           wêreld, vra ons die Heer.

           Dat ons die oorblywende tyd van ons lewe in vrede en
           boetvaardigheid mag voleindig, vra ons die Heer.

           Om ‘n Christelike einde aan ons lewens, vreedsaam en sonder
           lyding of rede tot skaamte, en om ‘n goeie verweer voor die
           ontsagwekkende regterstoel van Christus, laat ons vra.

           Terwyl ons ons alheilige, onbevlekte, hooggeseënde en
           glorieryke Meesteres, die Theotokos en immermaagd Maria,
           saam met al die heiliges gedenk, laat ons onsself en mekaar en
           ons hele lewe toevertrou aan Christus ons God.

Volk       Aan U, o Heer.

Priester   Want U is 'n God van barmhartigheid, medelye en
           mensliewendheid en tot U stuur ons die lof omhoog, tot die
           Vader en die Seun en die Heilige Gees, nou en altyd en tot in
           ewigheid.
                                      27


Volk         Amen.

Priester     Vrede vir almal.

Volk         En vir u gees.

Diaken*      Laat ons ons hoofde buig voor die Heer.

Volk         Voor U, o Heer.

Die priester sê in 'n gedempte toon

             Die Gebed by die Hoofbuiging

Priester     Heilige Here, wat in die hemel woon, en ag slaan op wat hier
             benede is, en met u alsiende oog op heel die skepping neerkyk,
             voor U het ons die nek van siel en liggaam gebuig, en ons
             smeek U: Heilige der Heiliges, strek u onsienlike hand uit u
             heilige woonplek en seën ons almal, en as ons opsetlik of
             onopsetlik gesondig het, vergewe ons, as die goeie en
             mensliewende God, terwyl U ons u aardse en hemelse seëninge
             skenk.

(hardop)     Want aan U behoort dit om barmhartig te wees en ons te red,
             ons God, en tot U stuur ons die lof omhoog, tot die Vader en die
             Seun en die Heilige Gees, nou en altyd en tot in ewigheid.

Volk         Amen.

             Die Wegsending

Diaken*       Wysheid.

Leser        Seën.

Priester     Geseënd is Hy Wat Is, Christus ons ware God, immer, nou en
             altyd en tot in ewigheid.

Leser        Amen. Mag die Here God die heilige en onfeilbare geloof
             van vrome, Ortodokse Christene saam met sy heilige Kerk
             versterk tot in ewigheid.

Priester     Hoogheilige Theotokos, red ons.

Leser        Eerbiedwaardiger as die Gerubim, en onvergelyklik
             glorieryker as die Serafim, het u ongeskonde God die
             Woord gebaar. Ware Theotokos, ons verheerlik u.

Die priester staan in die Heilige Deure met sy gesig na die Volk, en doen die
                                      28


Groot Wegsending soos volg:

             Eer aan U, Christus God, ons hoop, eer aan U.

Leser        Eer aan die Vader en aan die Seun en aan die Heilige Gees,
             nou en altyd en tot in ewigheid. Amen.

             Here, ontferm U. (3x) Seën, vader.

Priester     Mag Christus ons ware God, deur die gebede van sy al-
             onbevlekte, al-onskuldige, heilige Moeder, wie se Ontslaping en
             Tenhemelvoering ons vier, deur die krag van die kosbare en
             lewendmakende Kruis, die beskerming van die eerbiedwaardige
             liggaamlose hemelse kragte, die smekinge van die
             eerbiedwaardige, glorieryke Profeet, Voorloper en Doper,
             Johannes, van die heilige, glorieryke en alomgeëerde Apostels,
             van die heilige, glorieryke en seëvierende martelare, van ons
             heilige Goddraende Vaders en Moeders wat stralend in die
             askese was, van ons vader onder die Heiliges, Johannes
             Chrysostomos, aartsbiskop van Konstantinopel, van die heilige
             en regverdige voorouers van God, Joachim en Anna, van die
             heilige (N., aan wie die kerk gewy is), en van al die heiliges,
             Hom oor ons ontferm en ons red, want Hy is goed en
             mensliewend.

Volk         Amen.

Priester     Deur die gebede van ons heilige vaders, Here Jesus Christus
             ons God, ontferm U oor ons en red ons.

Volk         Amen.

Hierna kom hulle voor die Heilige Tafel, en sê die diaken:

             Die is tyd vir die Here om te handel. (Ps. 118:126)

             Seën, vader.

En die priester seël sy hoof en sê:

             Geseënd is ons God, immer, nou en altyd, en tot in ewigheid.

Diaken       Amen. Bid vir my, vader.

Priester     Mag die Here u voetstappe rig tot elke goeie werk. (vgl. 2 Tim.
             2:21).

Diaken       Dink aan my, vader.
                                       29


Priester      Mag die Here God aan u dink in sy Koninkryk, immer, nou en altyd, en
              tot in ewigheid.

Hierna hef die priester sy hande op en sê:

              Hemelse Koning, Trooster, Gees van die Waarheid, alomteenwoordig
              en met Wie alles vervul is,
              Skatkis van die goeie en Gewer van lewe,
              kom woon in ons,
              suiwer ons van alle onreinheid,
              en red ons siele, o Goeie.

En beide maak drie buiginge terwyl hulle sê:

              Eer aan God in die hoogste hemele, en vrede op aarde, in die mense 'n
              welbehae. (Luk. 2:14) (drie maal)

              Here, U sal my lippe open, en my mond sal u lof verkondig. (Ps. 50:17)
              (twee maal)

En die priester soen die Heilige Evangelieboek en die Heilige Tafel, terwyl die diaken
die Heilige Tafel en die hand van die priester soen. En so begin hulle die Goddelike
Liturgie.

Indien die priester sonder 'n diaken dien, sê hy slegs:

              Geseënd is ons God...Hemelse Koning...Eer aan God in die
              hoogste...Here, U sal my lippe...

En nadat hy 'n buiging gemaak het en die Heilige Evangelieboek sowel as die Heilige
Tafel gesoen het, begin hy die Goddelike Liturgie.
                                     30


Terwyl die Ses Psalms gelees word, lees die priester die

                           Twaalf Oggendgebede

1.     Ons dank U, Here ons God, wat ons uit die slaap laat opstaan het en 'n
woord van lof in ons mond geplaas het, om u heilige Naam te aanbid en aan
te roep. En ons bid U: stuur nou ook, terwille van u medelye wat U nog altyd
in ons lewens bewys het, u hulp oor hulle neer wat voor die aangesig van u
heilige heerlikheid staan en wag op u ryke barmhartigheid. En gee dat hulle U
altyd met ontsag en liefde sal dien, loof, en besing, en u onuitspreeklike
goedheid sal aanbid. Want U kom toe alle heerlikheid, eer en aanbidding,
Vader, Seun en Heilige Gees, nou en altyd en tot in ewigheid. Amen.

2.     In die nag ontwaak ons gees tot U, ons God, want u gebooie is 'n lig op
die aarde. Leer ons om geregtigheid en heiligheid in u vrees te volbring. Want
ons verheerlik U, ons God wat waarlik bestaan. Neig U oor en hoor ons. En
dink, Here, by name aan almal hier teenwoordig wat saam met ons bid, en
red hulle deur u krag. Seën u volk en heilig u erfdeel. Skenk vrede aan u
wêreld, aan u Kerke, aan die priesters, aan ons regeerders, en aan heel u
volk. Want geloofd en verheerlik word u aleerbiedwaardige en verhewe naam,
van die Vader en die Seun en die Heilige Gees, nou en altyd en tot in
ewigheid. Amen.

3.     In die nag ontwaak ons gees tot U, ons God, want u gebooie is 'n lig.
Leer ons, o God, u geregtigheid, u bevele en u voorskrifte. Verlig die oë van
ons verstand, sodat ons nooit in sondes tot die dood toe mag slaap nie.
Verdryf alle duisternis uit ons harte. Skenk ons die Son van geregtigheid, en
bewaar ons lewe ongeskonde van skadelike invloede deur die seël van u
Heilige Gees. Rig ons skrede op die weg van vrede. Gee dat ons die daeraad
en die dag met blydskap mag aanskou, sodat ons die oggendgebede tot U
mag opstuur. Want aan U behoort die mag, en aan U behoort die koninkryk
en die krag en die heerlikheid: aan die Vader en die Seun en die Heilige Gees,
nou en altyd en tot in ewigheid. Amen.

4.      Meester ons God, heilig en ondeurgrondelik, wat die lig beveel het om
uit die duisternis te skyn, wat ons deur die nag se slaap laat rus het, en ons
weer laat opstaan het om u goedheid te verheerlik en af te smeek; deur u eie
goedhartigheid wat pleit by U: Aanvaar ons waar ons U nou aanbid en na die
krag van ons vermoë dank, en skenk ons alles waarvoor ons vra wat tot ons
verlossing sal lei. Maak ons kinders van die lig en van die dag, en erfgename
van u ewige goeie dinge. Dink, Here, in die volheid van u medelye, aan u hele
volk, aan hulle wat hier saam met ons aanwesig is en saam met ons bid, en
aan al ons broers en susters, op land en op die see, en op alle plekke van u
heerskappy, wat die behoefte het aan u mensliewendheid en bystand, en
skenk hulle u groot barmhartigheid. Sodat ons altyd na liggaam en siel
behoue mag bly en u wonderbare en geprese naam met vrymoedigheid mag
verheerlik, van die Vader en die Seun en die Heilige Gees, nou en altyd en tot
in ewigheid. Amen.
                                     31


5.      Skatkis van die goeie, ewige bron, Heilige Vader, wat wonders doen,
almagtige heerser oor die heelal, ons almal aanbid U en smeek U, met 'n
beroep op u barmhartigheid en medelye, om tot hulp en beskerming van ons
geringheid te kom. Dink, Here, aan u smekelinge. Aanvaar ons almal se
oggendgebede soos wierook voor u aangesig, en ag nie een van ons
verwerplik nie, maar bewaar ons almal deur u deernisvolle dade. Dink. Here,
aan hulle wat waak en sing tot u lof, en dié van u eniggebore Seun, ons God,
en u Heilige Gees. Wees hulle Helper en Beskermer. Aanvaar hulle smekinge
op u geestelike altaar bo die hemele. Want U is ons God, en tot U stuur ons
die lof omhoog, tot die Vader en die Seun en die Heilige Gees, nou en altyd
en tot in ewigheid. Amen.

6.     Ons dank U, Here, God van ons verlossing, dat U alles vir die welsyn
van ons siele doen, sodat ons altyd opsien tot U, die Verlosser en Weldoener
van ons siele. Want in dié deel van die nag wat verby is, het U ons rus gegee,
en ons opgewek uit ons beddens om in aanbidding van u dierbare naam hier
te staan. Daarom bid ons U, Here: Gee ons die genade en krag, sodat ons
waardig geag mag word om met insig tot U te sing, en om onophoudelik te bid,
terwyl ons ons eie heil met vrees en bewing uitwerk, met die bystand van u
Christus. Dink, Here, aan hulle wat in die nag tot U roep. Verhoor hulle en
ontferm U oor hulle, en verbrysel onder hulle voete die onsigbare, vyandige
teenstanders. Want U is die Vredevors en die Redder van ons siele, en tot U
stuur ons die lof omhoog, tot die Vader en die Seun en die Heilige Gees, nou
en altyd en tot in ewigheid. Amen.

7.     O God en Vader van ons Here Jesus Christus, wat ons uit die bed laat
opstaan het, en ons by die uur van gebed byeengebring het, gee ons genade
as ons ons monde oopmaak, en aanvaar ons danksegging wat ons na
vermoë tot U rig. En leer ons u voorskrifte, want ons weet nie hoe om na
behore te bid nie, tensy U, Here, ons deur u Heilige Gees lei. Daarom bid ons
U: As ons tot en met die teenswoordige uur gesondig het in woord, daad of
gedagte, opsetlik of onopsetlik, gee ons kwytskelding, vergewe ons en spreek
ons vry. Want as U wetteloosheid aansien, Here, Here, wie sal bestaan?
Want by U is versoening. Want U alleen is heilig, 'n Helper, en 'n kragtige
Beskermer van ons lewens, en tot U is ons lofsang voortdurend. Mag die
heerskappy van u koninkryk geloof en verheerlik word, van die Vader en die
Seun en die Heilige Gees, nou en altyd en tot in ewigheid. Amen.

8.      Here, ons God, wat die traagheid wat die slaap meebring van ons
verdryf het, en ons met 'n heilige wekroep byeengeroep het, om ons hande in
die nag op te hef, en U te dank vir die oordele van u geregtigheid, aanvaar
ons gebede, ons smekinge, ons belydenisse, ons nagtelike erediens. En
skenk ons, o God, 'n onbeskaamde geloof, 'n vaste hoop en ongeveinsde
liefde. Seën ons kom en ons gaan, ons dade en werke, woorde en gedagtes,
en gee dat ons die dagbreek tegemoet mag gaan terwyl ons die
goedertierenheid van u onuitspreeklike goedhartigheid prys, besing en loof.
Want geloofd word U alheilige naam, en verheerlik is u koninkryk, van die
Vader en die Seun en die Heilige Gees, nou en altyd en tot in ewigheid. Amen.
                                     32


9.      Laat die suiwer lig van die kennis van U as God in ons harte skyn, o
mensliewende Meester, en open die oë van ons verstand om u
Evangelieboodskap te verstaan. Plant in ons ontsag vir u saligmakende
gebooie, sodat ons, nadat ons alle vleeslike begeertes vertrap het, ons kan
wend tot 'n geestelike lewenswyse, deur alles wat U behaag te dink sowel as
te doen. Want U is ons heiliging en verligting, en tot U stuur ons die lof
omhoog, tot die Vader en die Seun en die Heilige Gees, nou en altyd en tot in
ewigheid. Amen.
10.     Here, ons God, wat vergifnis deur bekering aan die mensdom geskenk
het, en vir ons as voorbeeld van die erkentenis en belydenis van sondes, die
bekering tot vergifnis van die profeet Dawid voorgehou het: Ontferm U, o
Meester, volgens u groot barmhartigheid oor ons wat deur 'n menigte, groot
misstappe geval het, en wis ons ongeregtighede uit volgens die
menigvuldigheid van u medelye. Want ons het gesondig teen U, wat die
verborge en bedekte dinge van die mensehart ken, en alleen die gesag het
om sondes te vergewe. Skep in ons 'n rein hart, versterk ons deur u
bestierende Gees, maak aan ons die vreugde van u heil bekend, en verwerp
ons nie van u aangesig nie. Maar, daar U goed en mensliewend is, laat dit u
tot welbehae wees dat ons U tot ons laaste asem 'n offer van geregtigheid, en
'n offergawe op u heilige altare mag opdra. Deur die barmhartigheid,
ontferming en mensliewendheid van u eniggebore Seun, met Wie U geloof
word, saam met u alheilige, goeie en lewendmakende Gees, nou en altyd en
tot in ewigheid. Amen.

11.    O God, ons God, wat die geestelike en redelike magte deur u wil tot
stand gebring het, ons bid U en smeek U, aanvaar die lofprysing wat ons en
al u skepsels U na vermoë bring, en beloon ons met die ryke gawes van u
goedheid. Want voor U buig elke knie van dié wat in hemel, en dié wat op die
aarde en dié wat onder die aarde is, en alles wat asem het en alle skepsels
besing u ondeurgrondelike heerlikheid. Want U alleen is die ware God, ryk
aan barmhartigheid. Want al die Kragte van die Hemele prys U en tot U stuur
ons die lof omhoog, tot die Vader en die Seun en die Heilige Gees, nou en
altyd en tot in ewigheid. Amen.
12.    Ons prys U, ons besing U, ons loof U en dank U, o God van ons
vaders, dat U die duisternis van die nag laat verbygaan en ons weer die
daglig getoon het. Maar ons smeek u in u goedheid: Vergewe ons sondes, en
aanvaar ons smeekgebed in u grote medelye, want tot U neem ons ons
toevlug, die barmhartige en almagtige God. Laat die ware Son van u
geregtigheid in ons harte skyn. Verlig ons verstand en bewaar al ons sintuie,
sodat ons, soos in die dag, fatsoenlik mag wandel op die weg van u gebooie,
en tot die ewige lewe mag kom; want by U is die bron van die lewe, en mag
ons waardig geag word om ons te kan verheug in u ontoeganklike lig. Want U
is ons God, en tot U stuur ons die lof omhoog, tot die Vader en die Seun en
die Heilige Gees, nou en altyd en tot in ewigheid. Amen.
                33




   DIE METTE VIR DIE ONTSLAPING

 VAN ONS HOOGHEILIGE MEESTERES,

DIE THEOTOKOS EN IMMERMAAGD MARIA
